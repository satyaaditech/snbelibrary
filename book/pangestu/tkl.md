# TAMAN KAMULYAN LANGGENG

```{figure} coverbk/under-construction-snb.png
:alt: underconstruction
:width: 200px
:align: center

```

```{admonition} This Book is Still Under Heavy Development
:class: warning

<mark>Progress: Input Data, Format & Typo Checking</mark>

***Buku masih dalam tahap dalam proses penyusunan, sehingga mungkin masih banyak ditemukan typo. Mohon di maklumi ya ...***

```

## BAB I

<center>
<b>Bawa Citramengeng</b>
</center><br/><br/>

> _"Risang Mahayekti, sawusing semedi_\
> _mungging pacrabakan, dangu aningali_\
> _wijiling Sasangka, saking nggraning ardi_\
> _karenan tyasira, alon angandika:_\
> _"Siswa pra samya Iangen ing jaba_\
> _padhang bulan, ri sedhengireng purnama_\
> _iku yogya: mangenggar-enggaring driya"._\

> _Ing wanci dalu nuju purnama sidi,_\
> _Padhang jingglang saking prabaning sang sitaresmi,_\
> _Sumribiting samirana amrik awangi,_\
> _Mencarken aruming sekar melathi,_\
> _Lamat-lamat kapiyarsa sulukipun Ki Dhalang ngumandhang ing akasa,_\
> _Sumiyar ngebeki bawana lumantar Radio Surakarta:_\

> _"Sangsaya dalu araras,_\
> _abyor kang lintang kumedhap,_\
> _tiiii-ti sonya tengah wengi,_\
> _lumrang gandaning puspita-aaa,_\
> _Kaaa-renaning pudyanira, oooo-ng,_\
> _Sang Dwija Wara mbrenge---ngeng,_\
> _Lirrr-r swaraning madu brangta-aaa,_\
> _Maaa-nungsung sarining kembang._"<br/>

Wau ta ... ing pondhok Ngesthi Tunggal, pacrabakan Dana Warih ing dalu wau linimputan swasana ingkang tid hem premanem, jinem-tentrem, bebasan boten kapireng sabawaning walang salisik tuwin mubahmosiking ron-ronan, awit lampahing maruta sakala kendel. Ingkang kapiyarsa namung kumriciking toya kalen ingkang mili ing sangajenging pacrabakan, anambahi sengsem-ayeming raos. lng salebeting swasana ingkang makaten wau Bapak Pangrasa lenggah piyambakan kekadar ing latar, pasuryan katingal lejar-bingar sumunar.

> _Liyeping netra kawistara Bapak Pangrasa nuju memuja,_\
> _Ing salebeting rahsa jati angesthi rahayuning bawana,_\
> _Minangka panutuping pangastuti,_\
> _Angluhuraken asmaning Gusti,_\
> _Sarwi tumenga ing tawang asesanti,_\
> _Jaya-jaya wijayanti rahayu sagung dumadi,_\
> _Wasana angunandika kanthi sabda ingkang mranani._ <br/>

"He, para siswa,\
Coba ta, sawangen meloking sang sitaresmi,\
kang sumunar padhang ora mblerengi,\
agawe ayem tentrem lan sengseming ati.<br/>

Coba ta, sawangen gebyaring kartika,<br/>
kang sumebar ngebeki akasa,<br/>
agawe enggar lan gumbiraning wardaya.<br/>

Coba ta, sawangen langit kang biru riyu-riyu,<br/>
kang agawe sengseming pandulu,<br/>
asung sasmita marang kang andulu,<br/>
supaya para siswa padha mituhu,<br/>
lumaku ing dalan rahayu,<br/>
angestokake Sang Mahaguru.<br/>

Coba ta, rasakna rumeseping swasana ing angga kita,<br/>
kang nglimputi jagat raya,<br/>
anguripi sagung sipat urip kang sanyata.<br/>
Coba ta, wigatekna kanthi limpading pangerti,<br/>
dumadine bawana, kabeh alam saisine iki,<br/>
yekti saka kababaring karsa, wicaksana,<br/>
lan panguwasaning Gusti. <br/>

Coba ta, waspadakna kang permati,<br/>
kabeh kang gumelar ing bawana iki,<br/>
yen sinawang kanthi mursiding ati,<br/>
sanyata dadi sasmita dhawuhing Gusti,<br/>
sabda kang tan winedhar ing lathi,<br/>
sastra kang tan tinulis yekti,<br/>
kang wajib kaestokake lan pinundhi-pundhi,<br/>
dening kabeh umat kang sanyata bekti mituhu ing Gusti."<br/>

Dumugi samanten pangunandikanipun Bapak Pangrasa, amargi lajeng kesaru suwantening mobil ingkang kendel ing sangajenging pacrabakan: Herrr ... glek, saha lajeng kasambet suwanten ingkang angombak-ombak:

"Kula nuwun Bapak, putra sowan."

**Bapak Pangrasa**:\
"0, Nak Jatmika, mangga, mangga, lenggah celak kula mriki. Sami kasugengan, Nak?"

**Sadherek Jatmika**:\
"Mundhi pangestunipun Bapak putra saha wayah-wayah sami ginanjar wilujeng, boten kekirangan satunggal punapa. Nuwun Bapak, sowan kula, kajawi sampun kangen sanget kaliyan Bapak, perlu tuwi kasugenganipun Bapak saha ngaturaken sembah bektinipun putra."

**Bapak Pangrasa**:\
"Sokur, sokur, dene putra wayah kula sami kasugengan. Bektinipun putra kula tampi kanthi suka pirena, pangajab pamuji kula mugi putra sakukuban tetepa winengku ing suka bahagia ing salaminipun, awit saking sih, tuntunan, pepadhang, tuwin pangayomanipun Sang Guru Sejati. Rawuhipun putra kok kadingaren piyambakan, lha ingkang rayi pundi, kok boten ndherek?"

**Sadherek Jatmika**:\
"0, inggih Bapak, ingkang putra-ibunipun Usi-nyuwun pangapunten boten saged sowan, amargi dalu punika piyambakipun kula purih nyepuhi bawa raos, saha piyambakipun saweg sibuk darnel persiapan badhe wontenipun Kongres Pangestu."

**Bapak Pangrasa**:\
"O, makaten ta darunanipun. Inggih boten dados punapa. Manawi kula ngimgeti agenging pangurbananipun putra sekaliyan ingkang · kasajekaken dhateng kuwajiban suci, inggih punika anjembar-jembaraken dhawuhipun Sang Guru Sejati, manah kula kraos trenyuh sanget kanthi memuji, mugi-mugi putra sekaliyan nampi sih nugrahaning Gusti, tuwin dadosa tepa palupi tum rap para ingkang nggayuh luhuring budi."

**Sadherek Jatmika**:\
"Bapak, putra kekalih boten rumaos darnel pangurbanan ingkang ageng. Putra namung angestokaken dhawuhipun Bapak tuwin mituhu dhawuhipun Sang Guru Sejati. Boten langkung putra kekalih nyuwun tambahing pangestunipun Bapak, mugi-mugi putra kekalih saged nindakaken kuwajiban ingkang suci punika kanthi sae saha wilujeng."

**Bapak Pangrasa**:\
"O, inggih Nak, kula tansah anjangkung puja-puji, mugi-mugi putra sekaliyan saged nindakaken kuwajiban ingkang gawat tuwin rungsit, nanging ingkang luhur tuwin suci punika, kanthi sih, tuntunan, pepadhang tuwin pangayomanipun Sang Guru Sejati. Satuhu.

Mangga Nak, lenggahipun pindhah ing nglebet kemawon, kula sampun kraos asrep. Anggen kula kekadhar ing latar sampun sawatawis dangu, perlu ngraosaken kaendahaning alam ingkang darnel lam-laming pangraos punika."

**Sadherek Jatmika**:\
"Mangga Bapak, kula dherekaken."

Sasampunipun satata lenggah ing dalem, dumadakan Sadherek Jatmika lajeng prembeh-prembeh muwun, matur kanthi tembung ingkang pedhot-pedhot makaten.

"Dhuh, Bapak pepundhen kula, sumedhot tuwin kumelap sanget raosing manah kula, dupi kula mireng bilih panjenenganipun Bapak gerah. Ing raos kula kedah mlajeng-mlajenga sowan Bapak, nanging kuwajiban anggen kula ngabdi Nagari boten marengaken. Saweg dinten punika kula gadhah kalonggaran saged sowan tuwi kasugenganipun Bapak.

Adhuh, Bapak, sapinten ageng saha bingahing manah kula boten saged kula gambaraken kanthi tetembungan, sareng kula mandhap saking mobil punika wau sumerep Bapak lenggah ing teras, salira katingal sugeng, pasuryan tetep berseri-seri. Bapak, panyuwun pamuji kita ing Hyang Suksma, mugi Bapak pinaringan panjang yuswa, meningi ngrembakanipun Pangestu ngebeki Nusantara, tetep ing tengah-tengah kita dados Paranpara."

**Bapak Pangrasa**:\
"0, Nak Jatmika, putra kekasih kula,\
manah kula kraos trenyuh karanta-ranta,\
dene putra ngantos ndhawahaken waspa,\
labet bekti tresna dhateng Bapa.\
Sanyata putra netepi pepakem Dasa Sila,\
pantes sinudarsana dening para siswa,\
dahat ing panuwun kula sinartan sesanti puja:\
Dirgahayu jaya-jaya wijayanti,\
mugi pangesthinipun putra tinampi ing Gusti.\
Pangestu gesang subur ngrembaka ing salami-lami,\
andayani tata tentrem raharjaning sagung dumadi,\
satuhu rahayu ingkang sami rahayu ing budi.

Makaten Ngger, ebahing keketeg jantung kula salebetipun putra karuna punika wau. Wondene menggah kawontenan jasmani kula sam pun nama sae, namung kekiyatan ingkang dereng pulih. Manawi manut papriksan dokter badan kula pancen nandhang sakit, nanging saking pangraos kula badan wadhag kula boten sakit, awit boten kraos sakit. Sanadyan katingalipun sakit, nanging yektinipun boten sakit. Kenging katembungaken: Ya lara, ning ora lara. Dene nyatanipun badan wadhag kula sampun wiwit kraos onya saking sesendonipun anasir sekawan prekawis. Anetepi kodrating donya, keratabasanipun adon-adon kang onya utawi ndon (tegesipun: panggenan), onya (tegesipun: risak). Panggenan ingkang kenging risak, ewah utawi gingsir, kawontenan ingkang boten langgeng.

Dene terangipun badan wadhag kula ing sapunika panyandra kula: upamia lepen sampun ndungkap mangsa ketiga, toya sampun wiwit surut ilinipun. Upamia wit-witan sampun wiwit anggegreki ronipun.

Upamia tiyang numpak sepur, _locomotief_ sampun gumrengseng siap badhe bidhal, kantun ngentosi komandonipun Kepala Setasiun, kanthi ngungelaken sempritan tuwin ngacungaken eblek bunder ingkang warnanipun ijem punika.

Kawuningana, sanadyan badan wadhag kula bebasanipun kantun lunglit sampun sengkoyak-sengkayik, nanging jiwa kula kraos langkung kiyat tinimbang nalika kula taksih mudha, upamia prajurit makaten prasetya _sanggup menjalankan tugas yang berat di medan pertempuran, dan siap sedia menghadapi segala kemungkinan_. Ingkang makaten wau boten sanes namung saking daya sih tuntunan saha pepadhangipun Sang Guru Sejati ingkang tansah kailekaken rumesep ing jiwa kula. Awit saking punika panandhanging badan wadhag kula babar pisan boten memengaruhi utawi ngganggu katentremaning batos. Manah kula tetep ayem, tentrem, jenjem. Risak utawi onyaning badan wadhag kula tampi dados tandha utawi sasmita, bilih kula sampun anyelaki tinimbalan wangsul ing ngayunaning Pangeran. Saged ugi Nak Jatmika anguda raos, 'Gek benjing punapa inggih, Bapak tinimbalan wangsul ing ngayunaning Pangeran?' 0, bab punika ingkang nguningani inggih namung Allah pribadi. Tumrap kita para umat prayoginipun namung kedah pasrah sumarah, sumangga kersa; liripun boten kenging kesesa supados tumunten tinimbalan wangsul, ugi boten kenging sumene utawi semados, manawi sampun mantu buyut tuwin sapanunggilanipun.

Tumrap ingkang sampun nampi sinaring Sang Sasangka Jati rumaos begja kemayangan-pindhanipun kados panganten badhe pinanggihaken- yen tinimbalan wangsul ing ngayunaning Pangeran, amargi mangertos lan pitados bilih wangsul tinimbalan ing ngayunaning Pangeran limrahipun dipunwastani pejah punika, ateges wangsul dhateng asal kamulyaning Gesang lan lumebet ing Taman Kamulyan Langgeng ingkang ugi sinebut swarga.

Kajawi punika ugi sami dipunengetana, bilih pejah gesang punika wonten wasesaning angger-angger langgeng inggih ing Astaning Allah. Bab punika sampun kita sekseni kanthi nyumerepi kadadosan-kadadosan ing saben dinten, bebasan saben detik. Inggih punika wonten tiyang ingkang sampun sepuh, jempo, thuyuk-thuyuk, dereng tinimbalan wangsul, nanging wonten pemuda ingkang gagah prakosa-terkadhang taksih lare utawi bayi-sampun tinimbalan wangsul. Dados sampun tetela bilih wangsul kita tinimbalan ing ngayunaning Pangeran punika boten

antre umur. Ananging sampun kalemtu panampi tumrap atur kula wau, inggih punika, bilih kita pinuju nandhang sakit, kita wajib ihtiyar utawi ambudidaya pados usada murih waluyaning wuyung."

**Sadherek Jatmika**:\
"Bapak, sareng kula mirengaken dhawuhipun Bapak punika wau, manah kula kraos lerem saha tentrem, boten kadunungan raos was-was tuwin samar-samar malih inggih mugi-mugi tetepa makaten salaminipun. Kajawi saking punika Bapak, kaparenga kula nyuwun priksa, punapa kita para manungsa pinaringan nyuwun sihing Pangeran mugi pinaringan panjang umur kita?"

**Bapak Pangrasa**:\
"0, kenging Nak Jatmika, nyuwun panjanging umur, nanging panyuwunan wau boten namung dumunung ing pangesthi kemawon, kedah dipunkantheni sarat-sarat ingkang kedah dipuntindakaken. Dene saratsarat wau wonten kalih bab, inggih punika: lair lan batin.\

- Bab kalairanipun: kita kedah rumeksa ing kasarasaning salira, kados pundi rumeksanipun salira murih tetep saras, putra langkung priksa tinimbang kula, jer putra kagungan keahlian bab punika, sampun kagembleng ing pamulangan.\
- Wondene tumrap kabatosanipun, kita sampun ngantos nerjang paliwara, lan tansah ngunjuk 'toya suci Hastha Sila'.

Yen para siswa netepi dhawuhipun _Sang Guru Sejati_ ingkang kawrat ing Sasangka Jatibagian Hastha Sila, jiwanipun para siswa badhe kiyat. Kiyating jiwa andayani kiyating raga; kiyating jiwa-raga nyababaken boten gampil kataman penyakit. Upamia kataman sesakit inggih gampil dipunusadani. Awit saking punika pangajeng-ajeng kula, para siswa sampun ngantos nglokro kendho, amargi kenging pengaruh paribasan Walandi; yen kula boten kalintu makaten: _Krakende wagens duren't langst_. Sanadyan panjang umuripun, manawi jiwa tuwin raganipun tansah kraken alias menggrak-menggrik utawi thoklak-thaklik, inggih memelas.

Mangsuli bab panjanging umur, gandheng kaliyan bab punika kaparenga putra wigatosaken sabdanipun Sang Guru Sejati ingkang cinandhi

ing pustaka suci Sasangka Jati(Citakan I, kaca 182) kados ingkang kula pethik ing ngandhap punika.

' ... Kaya kang wus Ingsun wedharake sawatara bab angelingi pati aneng pituduh Ingsun Dalan Rahayu limang prakara, samengko nerusake sambunge pituduh mau, yaiku bab: Dedalane manawa kawula wus tumekaning janji tinimbalan ing Pangeran, gandhenge lan sabab kang ·njalari tumiba ing dosa, karana nerak wewalering (pepacuhing) Pangeran, wusana tekaning pati ora bisa bali marang alam sejati, yaiku marang pangayunaning Pangeran utawa kadhatoning Pangeran, kang lumrahe sinebut: ngundhuh wohing panggawe.

Wruhanira, eling marang pati iku sathithike bisa nyuda marang ubaling hawa napsu, sarta pangangsa-angsane marang barang kang ora langgeng, sanadyan sakawite angel geleme eling, luwih-luwih krasa marang rubedaning pati. Nanging yen tansah dielingi manawa kauripan donya iki ora langgeng, kang langgeng mung uriping Suksma kang wus tanpa timbang mungguh ing kamulyan-katentremane, wus tamtu suwe-suwe bisa dadi panyurung marang tindak kautaman lan anggone kapeksa martobat ing dosane, satemah katangi niyate anggone sumedya marani marang gegayuhaning urip kang sejati, yaiku kapengin bali marang asal kamulane kang mahaluhur, utawa sipat kapangeranane, iya kalanggenganing Tripurusa, kang tan kenaning pati, sarana lumaku ing dalan pituduhing Pangeran (Saksma Kawekas)kang didhawuhake lumantar Utusane kang langgeng (Suksma Sejati).

Sanajan kang lumrah wong iku padha ngarep-arep dawa umure, ewa samono tancebing sedyane uga beda-beda.

1. Saweneh ana kang rumangsa durung katog kasenengane, durung katutugan pepenginane utawa kekarepane kadonyan.
2. Dene saweneh wong kang wus tinarbuka rumangsa durung cukup anggone netepi kuwajiban kang wus dadi sesanggemane, wiwit nalika Roh Suci arep tinurunake marang donya, muiane iya banjur marsudi bisane tansah anetepi dhawuh Jan ngedohi pepacuhing Pangeran supaya kabeh tindak utawa panggawene aja kongsi nyulayani karsane Pangeran.
3. Saweneh tataran kang wus dhuwur maneh, iku kosok bali karo kang wus tinutur mau kabeh, amarga tumrap dheweke luwih seneng manawa tumuli tekan titimangsane tinimbalan mulih ing Pangeran marang alame kang sejati, kang lumrahe sinebut mati. Nanging iya ora bakal tumindak kaya pakartining wong kang angemping lara anggenjah pati, balik sawanci-wanci mung tansah samekta kanthi rila lan senenging ati marang tekaning janji, amarga pati mau tumrap dheweke kaanggep dadi dedalan anggone arep ketemu kalawan kang dentresnani, iya kalulute kang sejati, yaiku Pangeran, jalaran aneng rasa pangrasane Pangeran iku kaanggep jatu kramane kang sejati.

4. Dene tumrap tataran kang dhuwur dhewe, yaiku kang wus tumeka ing panunggale Urip Sejati, iku wus ora kapandukan ing rasa pangrasa, anane urip lan mati, kajaba kang karasa mung kari kalanggenganing Pangeran lan kamulyane.

Mangkono mungguh beda-bedaning pangrasa anemg tundha-tundhaning drajat, mung bae tumraping drajat lumrah isih perlu marsudi geleme tansah eling marang pati lan meruhi dedalane manawa kawula wus tumekaning janji, tinimbalan mulih ing Pangeran, marang alame kang sejati, supaya bisa narik marang thukuling niyat anetepi kuwajiban kang wus dadi sesanggemane supaya ing samangsa-mangsa tumekaning janji, bisa mulih marang alame kang sejati, iya ing kadhatoning Pangeran kang lumrah padha sinebut suwarga .... '

Makaten Nak Jatmika, dhawuhipun Sang Guru Sejati ingkang sambet kaliyan bab panyuwunan panjanging umur. Sanadyan para umat umumipun sami kapengin panjang umuripun, nanging beda-beda ingkang dados dhasar panyuwunanipun. Bab punika kawuningan dening Sang Guru Sejati kados dhawuh ingkang kula wedharaken kasebut ing nginggil. Nak Jatmika punapa inggih kagungan pepenginan utawi panyuwun panjanging yuswa? Punapa ingkang dados dhasar panyuwunanipun putra?"

Sadherek Jatmika kanthi gumujeng alit, inggih punika mesem ing semu sajak lingsem, andheku matur makaten.

"Bapak, inggih waleh-waleh punapa, saderengipun putra lumampah ing margining kasiswan anyiswa ing padaning Sang Guru Sejati, kala rumiyin inggih pancen anggadhahi mugi pinaringan panjang umur. Dene dhasar pangajeng-ajeng utawi panyuwunan panjanging umur wau, supados kula kekalih saged nglempakaken bandha

ingkang kathah sanget kangge nilari anak, putu, buyut. Saha mugi kula kekalih pinarengaken saged meningi mantu buyut, sokur saged meningi mantu canggah.

Ananging Bapak, ing sasampunipun kula nyiswa ing padanipun Sang Guru Sejati, pangajeng-ajeng utawi panyuwunan panjanging umur kados ingkang sampun kula aturaken wau lajeng kula tarik wangsul, upami nyerat lepat makaten lajeng kula setip; dene pangajeng-ajeng utawi panyuwunan kula ing sapunika makaten.

Salebetipun kula kekalih tinitah gesang ing donya, inggih ing ndon ingkang kenging onya, risak utawi ewah gingsir punika, tetepa saged lumampah ing margi leres, inggih margi utami ingkang anjog ing karahayon, katentreman tuwin kamulyan langgeng. Saha kula kekalih mugi-mugi saged ngayahi nindakaken kuwajiban ingkang luhur tuwin suci, inggih punika anjembar-jembaraken dhawuhipun Sang Guru Sejati, inggih dhawuhipun Pangeran kanthi tuntunan, pepadhang tuwin pangayomanipun Sang Guru Sejati, ngantos dumugi titi mangsa kula kekalih tinimbalan wangsul ing ngayunaning Pangeran.

Bapak, manawi kula kengetan pangajeng-ajeng utawi cita-cita kula kala samanten, ing batos kula geli saha lajeng nalangsa, amargi ing pamikir kula lajeng tuwuh bayangan utawi gegambaran makaten. Manawi kula kekalih kalampahan sugih bandha lan pinaringan panj2mg umur ngantos saged meningi mantu canggah, badan wadhag kula harak sam pun jempo, sampun sengkoyak-sengkayik utawi thoklak-thaklik saha pikun, amargi tinebihan dening Sang Pepadhang, sabab ngungkuraken Sang Sasangka Jati lajeng cenunak-cenunuk bebasan kados kinjeng tanpa soca. Supe dhateng Pangeran boten mangertos tujuaning gesang, punapa malih enget dhateng Allah, saweg dhateng anak putunipun kemawon sampun pangling, boten kengetan.

Hemmm, memelas sanget inggih Bapak, yen ngantos kalampahan kados makaten. Tujunipun kula dereng pikun sampun nggembol pepadhang, mila kula keka.lih tansah rumaos begja kemayangan. Upami numpak sepur makaten boten kepancal, saha kula kekalih sampun gadhah 'karcis' kangge lumebet ing Taman Kamulyan Langgeng."

Bapak Pangrasa anggenipun midhangetaken aturipun Sadherek Jatmika kanthi mesem, tandhaning raos sengsem lan renaning penggalih, lajeng paring dhawuh makaten.

"Nak Jatmika, kula kepranan sanget mirengaken gegambaranipun putra tumrap kawontenanipun tiyang ingkang tresna dhateng kadonyan tuwin tiyang ingkang pikun amargi nebihi Sang Pepadhang, punika anyeplesi ing kasunyatanipun. Kula mangayubagya kanthi memuji, mugi-mugi gegayuhanipun putra sarimbit ingkang utami saha luhur punika kasembadan awit saking sih nugrahaning Pangeran. Satuhu."

<center><b>(Theng-theng)</b></center><br/>
"Lho, jebul sampun jam 2, Nak, boten kraos manawi anggen kita bawa raos alit-alitan punika sampun pinten-pinten jam. Layak boyok kula sampun kraos radi pegel. Mangga sami ngaso sare; benjing-enjing kaleres dinten Minggu dipunlajengaken malih, mumpung putra rawuh mriki. Minangka kagem sangu sare kula badhe rengeng-rengeng Dhandhanggula sapada, nanging putra sampun migatosaken suwanten kula, amargi radi glereg-glereg tur napas kirang landhung, nanging putra kula aturi ngraosaken suraosipun ingkang isi pepeling."<br/><br/>

Bapak Pangrasa lajeng ndhandhanggendhis makaten.<br/>

> _"Eling eling pra siswa den eling,_\
> _uripira neng donya tan lana,_\
> _bebasan mung mampir ngombe,_\
> _cinecep nulya wangsul,_\
> _mring asale sangkane nguni,_\
> _begja ingkang wus pana,_\
> _sangkan paranipun,_\
> _dedalan ingkang den ambah,_\
> _mrih rahayu prapteng ndon ingkang sejati,_\
> _sajatining kasidan._<br/>

Sampun Nak, sugeng sare."

**Sadherek Jatmika**:\
"Matur nuwun Bapak, wadhuh dhandhanggendhisipun man is sayektos. Kula lajeng liyer-liyer kraos ngantuk. Sugeng sare, Bapak."

## BAB II

Ing wanci bangun raina ing sasampunipun nindakaken kuwajiban suci, mastuti ing Gusti, Sadherek Jatmika lenggah piyambakan ing pacrabakan sumadhiya ngadhep ing ngarsanipun Bapak Pangrasa, nglairaken raosing manahipunsinawung sekar Kinanthi kados ing ngandhap punika:

Sengsem tumanem tyas ulun,<br/>
cumondhok ing Dana Warih,<br/>
wudhar sakehing panandhang,<br/>
ayem tentrem heneng hening,<br/>
wit cinelak Sang Pepadhang,<br/>
sumbering Sasangka Jati.<br/>

Dumugi samanten anggenipun rengeng-rengeng Sadherek Jatmika, amargi Bapak Pangrasa miyos saking kamar saha lajeng paring pambagya:

"Sugeng enjing, Nak Jatmika, kados pundi Nak, kala wau dalu punapa saged sare?"

Sadherek Jatmika gurawalan jumeneng angurmati miyosipun Bapak Pangrasa, kanthi ndheku saha ananggapi, atur pambagya:

"Sugeng enjing Bapak, saking dayanipun Dhandhanggendhis ingkang sanyata manis peparingipun Bapak kala wau dalu punika, tilem kula kraos sekeca sanget.

Kajawi saking punika sabibaring manembah wanci subuh punika wau kula pikantuk pengalaman ingkang elok sanget ingkang dereng

**Bapak Pangrasa**:
"Sokur bilih makaten. Punika wau kula mireng lamat-lamat putra rengeng-rengeng, nembang Kinanthi kanthi suwanten ingkang merdu merayu-rayu. Suraosing kidung ndamel suka gumbiraning manah kula. Cobi kawedharna pengalamanipun putra, kula kapengin mirengaken." nate kula alami."

**Sadherek Jatmika**:
"Bapak, saderengipun kula ngaturaken pengalaman kula ingkang nembe kemawon kula alami, langkung rumiyin kula badhe ngaturaken, bilih paringipun sangu tilem awujud Dhandhanggendhis sapada ingkang isi pepenget dhumateng para siswa bilih gesang kita ing alam donya punika boten dangu, bebasan namung mampir ngombe. Tembung 'cinecep nulya wangsul mring asale sangkane nguni', gumarit sanget ing manah kula. Pangertosan kula lajeng kagigah. Wondene panglaras kula makaten, Bapak.

Upami wonten tiyang ingkang tinitah gesang ing alam donya punika ngantos dumugi umur 150 tahun, punika sampun kalebet dangu gesangipun ing donya, lan inggih langka ingkang ngantos dumugi umur samanten. Nanging yen ngengeti jisimipun ingkang kinubur ing bumi badhe ewon-yutan tahun dangunipun, gesang ing donya dumugi umur 150 tahun punika boten sapintena dangunipun. Mila leres bebasanipun: namung 'inguk-inguk utawi mampir ngombe'.

Yen ngengeti angger-angger langgeng, Bapak, inggih memelas sanget tum rap tiyang ingkang sami boten purun pitados dhateng sangkan paraning gesang tuwin boten sumerep margi leres ingkang kedah dipunambah murih rahayuning lampah ing donya dumugi akiripun. Dene sababipun tiyang makaten wau jalaran saking kumalungkungipun, rumaos sampun mumpuni ing samudayanipun. Mila boten purun ngrumaosi utawi ngakeni yen satemenipun jiwanipun linimputan ing pepeteng sa king anggenipun nebihi Sang Pepadhang. Wekasan jiwanipun ing tembe bad he nampi- piweleh ingkang awujud panandhang ing alam kafiruna, inggih alam pepeteng dunungipun para ingkang sami murtad ing Allah. Mila kaluhuran dhawuhipun Bapak:

> ... beja ingkang wus pana\
> sangkan paranipun,\
> dedalan ingkang den ambah,\
> mrih rahayu prapteng ndon ingkang sejati,\
> sejatining kasidan

Awit saking punika, Bapak, kula tansah rumaos begja kemayangan dene kula sampun pinaringan pepadhang, mangertos dhateng sangkan paraning gesang tuwin margi ingkang kedah kula ambah, inggih punika margi leres, inggih margi utami ingkang anjog ing karahayon, katentreman tuwin kamulyan langgeng.

Dhawuh pepengetipun Bapak ingkang sinawung ing sekar Dhandhanggendhis punika nambahi derenging manah anggen kula mareg ing ngarsanipun Sang Guru Sejati. Wondene pengalaman kula ingkang nembe kula alami punika wau makaten, Bapak.

"Kala wau enjing watawis jam 5, sasampunipun kula sesuci kanthi toya suci, kula Iajeng nindakaken kuwajiban suci mastuti ing Gusti kanthi kula dhasari raos nalangsa tuwin pangesthi nyenyadhang sih pepadhangipun Sang Guru Sejati. Boten kanyana-nyana panembah kula saged dumugi ing kawontenan heneng hening. Alam pikiran tuwin angen-angen kula ingkang biasanipun tansah jumbal-jumbul tuwin rame kados ing salebetipun pasar malem kendel boten mobah mosik, makaten ugi pancaindriya kula boten sami makarti. Bokmanawi punika ingkang dipunwastani: luyut, ingkang anjalari raos kula saged sumusup ing rahsa jati. Dene ingkang kraos ing raos namung: tidhem, premanem, jinem, tentrem, ayem. Persoalan gesang saha warni-warnining panandhang sami sakala sirna saking raos pangraos kula. Salajengipun kula saged nampi sabdanipun Sang Guru Sejati ingkang dumeling ing raos kula kirang langkung makaten.

Wruhanira siswaning-Sun.

1. Sing sapa gelem nuceni dhampar palenggahan Ingsun bakal bisa
   weruh rawuh Ingsun ing telenging ati sanubarine kang sinuci.
2. Sing sapa gelem makili pakaryan Ingsun, yaiku njembar-jembarake
   dhawuh Ingsun, iya dhawuhing Pangeran, bakal nampa sih
   nugrahaning Pangeran waton tumindake ora kanthi pameksa Ian
   tanpa pamrih apa wae. Lan Ingsun ora bakal negakake marang
   kang padha makili pakaryan Ingsun.

Tumetesing sabdanipun Sang Guru Sejati ing salebeting raos kula pindha gebyaring thathit ingkang sakala punika majari manah kula. Kanthi pungun-pungun kula ngajeng-ajeng sambetipun sabda, nanging boten kapiyarsa malih sabdanipun Sang Guru Sejati.

Dene ingkang kula pireng suwantening sawung kluruk ingkang sesauran ing wanci enjing. Kula Iajeng kraos bilih kula sampun wudhar saking alam luyut. Angen-angen saha pancaindriya kula sampun sami wangsul makarti mali h. Nanging raos ayem tentrem tuwin bahagia ingkang dereng nate kula alami taksih kraos nabet ing raos kula dumugi sapunika. Saking meluaping raos bahagia ingkang ngelebi batos kula, mila kala wau ngantos Iuber kawedhar ing Iesan kanthi kula rengga sekar

Kinanthi. Kados makaten, Bapak, pengalaman kula. Sayang, ibunipun Usi boten saged tumut sowan mriki. Piyambakipun dereng saged tumut ngenyam kebahagiaan ingkang kula raosaken ing dinten punika."

Bapak Pangrasa:
"Nak Jatmika, panglarasipun putra bab gesang ing alam donya ingkang bebasanipun namung mampir ngombe punika leres. Inggih kados makaten punika werdinipun. Kula bangga sanget dene putra sapunika dados siswa ingkang sanyata mursid saha cinelak kinasih dening Sang Guru Sejati, satemah putra saged nampi Sabdanipun.

Manawi putra kagungan raos mesakaken dhateng tiyang ingkang nebihi Sang Pepadhang, sami boten 'doyan' Tri Sila tuwin ngemohi Dalan Rahayu (Panca Darma Bakti), punika laras lan raos pangraos kula. Malah kula kala-kala kedah nangis, ugi kraos kumelap kados dene nyumerepi lare alit ingkang dolanan ing pinggir jurang, nanging kados pundi malih dipunelikaken boten nggega, malah nggegujeng tuwin ngenyek. Langkung-langkung yen kula nyumerepi sanak kadang mitra darma kula sampun sami thuyuk-thuyuk sami boten kersa, malah wonten ingkang nyepelekaken dhawuhipun Sang Guru Sejati. Manah kula karanta-ranta sanget, isi raos mesakaken. Para sadherek ingkang kados makaten wau boten sabab saking kemlungkungipun kemawon, nanging ugi sabab saking kacublukanipun. Pepuntoning manah kula lajeng nirokaken wawan-rembagipun Sadherek Mursid kaliyan Sadherek Cubluk mawi basa Welandi makaten, Nou, vaarwel Meneer Cubluk, als hetzoisgaatU/inks, dangaikrechts 1, utawi: andum basuki kemawon.

Nak Jatmika, salebetipun kula mirengaken pengalamanipun putra, ing salebeting batos kula ngunjukaken sembah suka sukur ing ngayunaning Pangeran dene putra ing dinten punika nampi sih nugrahaning Pangeran, pinareng saged nampi tumetesing sabda suci, inggih sabdanipun Sang Guru Sejati. Ingkang makaten wau ateges putra pinareng ngicipi lumebet ing Taman Kamulyan Langgeng.

Kula tumut ngraosaken kebahagiaan ingkang meluap ing batosipun putra. Pangajeng-ajeng kula mugi-mugi pengalamanipun putra punika wau dadosa panyurung tumrap lampahipun para siswa ing margining kasiswan. Makaten ugi sabdanipun Sang Guru Sejati ingkang tinampi putra wau dipunluhurna lan kaestokaken dening para siswa."[^1]

[^1]: Inggih, sugeng tindak kemawon, Sadherek Cubluk, menawi makaten panjenengan tindak ngiwa lan kula manengen.

**Sadherek Jatmika**:
"Dhuh, Bapak pepundhen kula, kados pundi raosing manah kula ing dinten punika boten saged kula aturaken kanthi tetembungan dene kula ing dinten punika nampi sih nugrahaning Pangeran pinareng saged nampi tumetesing sabda suci, inggih sabdanipun Sang Guru Sejati. Adhuh, Bapak .... "

Sadherek Jatmika boten saged nglajengaken aturipun, amargi saking genging kebahagiaan ingkang rinaosaken,lajeng muwun.

"Bapak, kula ngrumaosi bilih anggen kula mangun kasucian dereng paja-paja suci. Kula rumaos taksih gluprut endhut jejembering donya punika. Awit sa king punika, panembah kula ing ngayunaning Pangeran dereng nate dumugi ing kawontenan heneng hening utawi luyut, sanadyan inggih asring salebetipun manembah kadunungan raos ayem tentrem. Nanging ingkang adhakan inggih namung jumbal-jumbul punika. Dene panembah kula kala wau enjing punika ngantos saged dumugi alam luyut tuwin sumusup ing rahsa jati saged ugi saking dayaning iklim Dana Warih saha saking berkahipun Bapak."

**Bapak Pangrasa**:
"Manah kula kraos trenyuh sanget dene putra ndhawahaken waspa, sanadyan waspa ingkang dhumawah wau dumados saking 'uwabing' raos bahagia.

Kawuningana, Nak, bah panembahipun putra kala wau enjing ngantos saged dumugi ing alam luyut punika sanes saking dayaning iklim Dana Warih, ugi sanes saking prabawa kula, nanging saking sihipun Sang Guru Sejati. Dene ingkang nyababaken putra saged nampi ilining sih awit saking genging bektinipun putra, ingkang linambaran pangurbanan. Sanadyan putra rumaos dereng suci, nanging Sang Guru Sejati anguningani kawontenanipun putra. Inggih namung Sang Guru Sejati piyambak ingkang ngasta ukuran tuwin timbangan. Awit saking punika putra sampun rangu-rangu ing penggalih, dene putra pinareng saged nampi rawuhipun Sang Guru Sejati ing telenging sanubarinipun putra.

Bab panembah punika boten gumantung edi sucining papan ingkang kangge manembah, nanging dumunung ing sucining manah. Dene manah saged suci, manawi panembahipun kanthi tumemen sumungkem linambaran panalangsa ingkang ngantos kandhas bebles nembus ing raos. Kanthi angengetana dhawuhipun Sang Sabda: 'Rawuh Ingsun iku pindha durjana kang nglimpekake kang darbe omah'.

Mila ing salebetipun manembah sampun ngantos isi pangajeng-ajeng saha gegantha punapa kemawon; raos namung kedah pasrah sumarah. Yen makaten panembahipun, alam pikiran tuwin angen-angen badhe kalimpe utawi boten sami makarti. Inggih ing salebetipun kawontenan kados makaten wau rawuhipun Sang Kristus, inggih Sang Guru Sejati, ing telenging manah kita ingkang sinuci."

**Sadherek Jatmika:**\
"Sadaya dhawuhipun Bapak kula luhuraken saha badhe kula estokaken. Kawuningana Bapak ing sasampunipun kula pinareng saged nampi tumetesing sabda suci, inggih sabdanipun Sang Guru Sejati, semangating jiwa kula tambah makantar-kantar anggen kula badhe ngayahi kuwajiban dados siswa purnama."

Panyandra kula kados Sang Arjuna ing sasampunipun mesu brata ing pertapan Indrakila nampi nugrahaning jawata awujud sanjata dibya Pasopati, pamunahing satru sekti. Kula badhe cancut taliwanda, bebasan badhe mabur tanpa lar, mlumpat tanpa suthang, nempuh ing pabaratan kanthi semboyan: rawe-rawe rantas, malang-malang putung, memayu hayuning bawana.

Boten langkung kula kekalih nyuwun tambahing idi pangestu supados anggen kula ngayahi kuwajiban lair batin sageda kaleksanan kanthi sae saha wilujeng nir ing sambekala.

Kajawi punika, Bapak, rehning sampun kacekap anggen kula marak ing ngarsanipun Bapak, kaparenga kula nyuwun pamit. Insya Allah seminggu malih putra saha ibunipun Usi badhe sowan malih ngiras meriahaken Kongres Pangestu."

**Bapak Pangrasa:**\
"Nak Jatmika, kula mireng prasetyanipun putra punika wau manah kula mbedhedheg sanget. Mugi-mugi sedyanipun putra ingkang luhur tuwin utami wau jinangkung ing Pangeran. Satuhu. Ndherekaken sugeng kondur, Nak."

**Sadherek Jatmika:**\
"Matur nuwun, Bapak."

## BAB III

Ing dinten malem Saptu tanggal1 Sawal1892 Saka (19 Maret 1961 Masehi) kaleres nuju terang, lang it ingkang biru riyu-riyu punika katingal sumilak pajar sa king gebyaring kartika ingkang sumebar ngebeki akasa adamel sengsem tuwin lam-laming wardaya. Ing dalu wau Bapak Pangrasa lenggah piyambakan ing pacrabakan Dana Warih manembrama mangayubagya timbuling Hari ldulfitri ingkang sinuci kanthi rerepen sekar Kinanthi:

1. "Rarasing driya kayungyun,<br/>
   kang kawuryan angayemi,<br/>
   lam-lam langening ngancala,<br/>
   ngalela hyang Bagaspati,<br/>
   tuhu socaning bawana,<br/>
   weh tuntum isining bumi.<br/>

2. Mbabar sinar anarawung,<br/>
   kadi anut anekseni,<br/>
   mring hari waktu punika,<br/>
   timbuling wulan Ri-adi,<br/>
   jer wus dadi adat kita,<br/>
   kang sipat madhep netepi.<br/>

3. Mashuring hari rahayu,<br/>
   kita tansah ngemuti,<br/>
   mring sakehing kalepatan,<br/>
   ing lair tanapi batin,<br/>
   angapura ingapura,<br/>
   ambangun sih winales sih.<br/>

4. Tulus winengku tyas hayu,<br/>
   mring kang wus ngakoni sisip,<br/>
   lebura hari punika,<br/>
   tumraping sawiji-wiji,<br/>
   dhangan tulung tinulungan,
   lan reksa rumeksa sami.<br/>

5. Yekti tinemu rahayu,<br/>
   kayoman hayuning budi,<br/>
   lestarining sih sinihan,<br/>
   satata netepi wajib,<br/>
   anguwoh kuwat santosa,<br/>
   ngabdi mring Ibu Pertiwi.<br/>

6. Kita angesthi satuhu,<br/>
   sarosa rasaning batin,<br/>
   misungsung sasanti jaya,<br/>
   mring wulan kang nembe lair,<br/>
   pinarengna ing Hyang Suksma,<br/>
   Pangeran kita sejati.<br/>

7. Kang jumurung reh rahayu,<br/>
   memayu yuning dumadi·,<br/>
   mangudang manadukara,<br/>
   marang sagung titah yekti,<br/>
   ambudi mring kautaman,<br/>
   ing donya prapteng akhir.<br/>

8. Hastha Sila datan limput,<br/>
   cinandhi neng sanubari,<br/>
   sakadar anyudarsana,<br/>
   kang sarira Wisnumurti,<br/>
   lir supe munggwing sutagnya,<br/>
   lawan Sang Guru Sejati.<br/>

9. Puwara panuwun ulun,<br/>
   mring sanggyaning pra nupeksi,<br/>
   saru sikuning ukara,<br/>
   karenan dipunesemi,<br/>
   ambabarna aksamanta,<br/>

pindha wimbaning jaladri.<br/>
Sigeging gita pinugut,<br/>
tumeja Sang Sitaresmi,<br/>
tanggap Sawal Ehe warsa,<br/>
candrasangkala: Mangeksi,<br/>
gapura ngesthi manunggal,<br/>
winantu ing pudyastuti.<br/>

Dumugi samanten anggemipun Bapak Pangrasa manembrama sunaring
Sang Sitaresmi ingkang mijil ing Hari ldulfitri ingkang sinuci, amargi
lajeng binarung suwanten panggrengenging mobil ingkang kemdel ing
sangajenging pacrabakan. Bapak Pangrasa lajeng miyos ing jawi saha
lajeng ngacarani dhumateng putranipun ingkang sampun sawatawis
dangu dipunajeng-ajeng.

Bapak Pangrasa:
"0, Nak Jatmika, we lha iki Nak Sri Rejeki. Sugeng Nak, mangga,
mangga lenggah!"

Sadherek Jatmika:
"Pangestunipun Bapak, putra saha wayah-wayah sami karaharjan
boten kirang satunggal punapa.

Bapak, sowan kula kekalih ing ngarsanipun Bapak kaleres dinten
suci Idulfitri punika ngaturaken sembah bektinipun putra kekalih, saha
nyuwun lumunturing sihipun Bapak, mugi kaparenga Bapak paring
samodra pangaksami tumrap sadaya kalepatan saha kasisipanipun
putra lair tuwin batin. Salajengipun barkah pangestunipun Bapak ingkang
kula cecadhang ingkang andayani kiyating jiwa raganipun putra
saha wayah-wayah sadaya."

Bapak Pang rasa:
"0, Ngger putra kekasih kula, bektinipun putra sekaliyan kula tampi
kanthi suka pi rena saha matur sanget genging panuwun kula. Pangajab
pengesthi kula mugi sami nglanggengaken pangaksami, tuwin mugi
putra wayah kula sadaya tetepa winengku ing suka bahagia, awit saking
sih tuntunan tuwin pangayomanipun Sang Guru Sejati. Satuhu. Wayah
kula Usi kok boten ndherek, Nak? Kula sampun kangen."

Sadherek Sri Rejeki:
"Pun Usi boten ndherek, Bapak, piyambakipun inggih klayu badhe
tumut, nanging kandheg amargi benjing piyambakipun sampun wiwit
mlebet sekolah malih."

Bapak Pangrasa manthuk-manthuk kanthi mesem ing semu trenyuh
ing panggalih, dene ingkang wayah mituhu ing pitedah.

"Bapak, kula getun sanget dene kala Mas Jatmika sowan Bapak ing
wulan kapengker punika kula boten saged tumut sowan, amargi kula
kapasrahan nyepuhi bawa raos, saha darnel persiapan-persiapan badhe
wontenipun Kongres Pangestu. Nanging gegetunipun manah wau sakala
lajeng sima sareng kula mireng bilih nalika Mas Jatmika cumondhok ing
Dana Warih nembe punika saged nampi tumedhakipun Sang Sasangka
Jati, ingkang andayani saged nampi tumetesing sabdanipun Sang Guru
Sejati. Kanugrahan ingkang tinampi dening Mas Jatmika wau nambahi
tata tentrem ayem, tuwin kebahagiaan ingkang dereng nate kita alami.
Ingkang makaten wau saya nambahi sumungkem konjeming manah
anggen kita mastuti ing padanipun Sang Guru Sejati."

Bapak Pangrasa:
"Kula tumut ngraosaken kebahagiaan ingkang rinaos ing putra sekaliyan.
Mugi-mugi kemawon pengalamanipun ingkang raka wau dadosa
panyurung tumrap para siswa anggenipun sami lumampah ing margining
kasiswan, ingkang andayani saged tumut nekseni tumedhakipun Sang
Sasangka Jati ing manahipun ingkang sinuci."

Sadherek Jatmika:
"Bapak, punapa ingkang sampun dipunaturaken ibunipun Usi wau
kula kiyataken leresipun. Wiwit kula nampi tumedhakipun Sang Sasangka
Jati, sadaya persoalan gesang sami sima, sanadyan wontena
lajeng gampil dipunudhari, ingkang rinaos ing bates kula, kados ingkang
sampun kula aturaken ing ngarsanipun Bapak ingkang kula rengga
mawi sekar Kinanthi sapada. Mila yen nuju sela kula tansah ngrerepi
mawi sekar Kinanthi wau ingkang lajeng andayani saya tambahing
gumrengseng sedya kula badhe ngedum 'roti bahagia' wau dhateng
sintena kemawon ingkang sami karsa dhahar.

Kajawi punapa ingkang sampun kula aturaken ing ngarsanipun Bapak,
wedal kula mandhap sa king mobil punika wau, lamat-lamat kula mireng
Bapak ngrerepi kidung Kinanthi, nadyan namung sakeclapan andayani
raos sengsem ayem tentrem. Ingkang kawaos Bapak punika wau serat
punapa?"

Bapak Pangrasa:
11Punika wau n§kakipun kula manembrama hari adi ldulfitri, dene
ingkang kula waos serat saking Ibu Padmopratomo, nadyan wanita tur
sampun yuswa, nanging lebda ing sastra kanthi rinumpaka ing sekar. 11

Sadherek Jatmika:
11lbunipun Dhimas Sriharsono punika pantes pinuji, kenging kinarya
tepa palupi. Kabudayan tuwin kesenian kita ingkang adiluhung pusaka
tetilaranipun leluhur kita punika wajib dipunpepetri tuwin dipunaosi
sampun ngantos surut utawi kesingkur. Ingkang putra ibunipun Usi tuwin
ingkang wayah-wayah sampun sawatawis wulan punika kula perdi sinau
tembang Jawi macapat; sapunika sampun saged ndhandhanggendhis
Eling-eling. II

Bapak Pangrasa:
11Nak Jatmika, kula mangayubagya sanget keparengipun putra mengeti
kabudayan utawi kesenian Jawi ingkang adiluhung punika. Kajawi
saking punika Nak, kula kapengin mireng kados pundi hasilipun Kong res
Pungestu ingkang nembe kawontenaken ing Surakarta punika?ll

Sadherek Jatmika:
11Bapak, Kongres Pangestu ingkang dipunwiwiti tanggal 11 ngantos
dumugi tanggal 13 Pebruari 1961 punika kelampahan kanthi wilujeng
saha lancar sanget. Para pengunjung sami boten ngalami 'thele-thele'
amargi sami ngengeti pedoman kita Dasa Sila tuwin 'Pangestu Adalah
Satu'. Dene hasilipun sanget maremaken. Rawuhipun para pengunjung
pinanembrama dening putra-putri Pangestu mawi dipunbawani sekar
ageng Retnamulya. Kaleresan teks panembrama kula bekta, kaparenga
Bapak miyarsakaken. II

Sadherek Jatmika lajeng mendhet teks kasebut saking tas, lajeng
kawaos mawi sinekaraken:

Bawa sekar ageng Retnamulya
11Rawuhipun para tamu kang minulya,
pinahargya kanthi sukaning wardaya,
kawiwaha panembrama mawi bawa
Retnamulya katampen ing Sriwidada.

Katampim ing gendhing Sriwidada:

1. Wohing putra dharahing awirya,
   Eling-eling pra siswa dem eling samya,
   Sru piandel, Pangraning sagung dumadya,
   kang pracaya marang adiling Hyang Suksma.
1. SukE:mg tyas marwata sunu, kadya rinoban memanis,
   Kita samya pinarengna, ngaturaken pudya sesanti,
   sesanti pudya raharja, mring pratamu kakung putri.

1. Kulik pria, krama inggil tembung prentah,
   amituhu, dhawuh karsaning Hyang Suksma,
   Klapa mudha, sabarang kang linarangan,
   nyingkirana, wewaler lan pepacuhnya.
1. Sinartan gunging panuwun, ingkang datanpa upami,
   dene paduka sadaya, kapareng samya ngrawuhi
   ing Kongres kang kaping tiga, Paguyuban Ngesthi Tunggil.

1. Tidha-tidha, pirantining among kisma,
   marsudiya, nindakken laku utama,
   Duma putra, wilangan kalih lan tiga,
   laku tama, kang sinebut Panca Sila.
1. Panyuwun kita sadarum, mugi Kongres kang kaping tri,
   saking berkah lan pepadhang, tuntunan Sang Guru Sejati,
   nguwoh hasil kang mirasa, tuwin dahat manpangati.

1. Sarpa kresna, tekad kang wus datan ewah,
   mung Pangestu, kang dadi anteping manah,
   Datan gingsir, wilangan wolu lan kalih,
   Anetepi, kuwajiban Dasa Sila.
1. Tumrap pra warga Pangestu, siswa Sang Guru Sejati,
   sumarambah ing bebrayan, denira samya lumaris,
   ngambah margi kautaman, ing donya praptaning akir.

1. Roning kamal, wreksa kang rineka jalma,
   mumpung anom, golek ngelmu kang sanyata,
   Ngoko tebih, jarwane kang tembung karya,
   ngadohana, sakehing panggawe dosa.
1. Kadyangganing puspitarum, medem lagya mbabar sari,
   katiyup ing samirana, mrik arum ngambar mratani,
   mangkono pepindhanira, Pangestu ingkang pinuji.

1. Jenang gula, naremdra nagri Ngamarta,
   aja lali, anindakna budi darma,
   Perak kresna, pamurunging tapa brata,
   den santosa, aywa keguh ing panggodha.
1. Titi panutuping atur, Akad Wage amarengi,
   tanggal ping nem likur, Ruwah Ehe sangkalaning warsi,
   mulat terus ngesthi tunggal (=1892), rahayu ingkang pinanggih.
   Makaten Bapak, panembramanipun panitya Kongres Pangestu anggenipun
   misungsung sesanti puja raharja katur para rawuh kakung
   putri, ingkang katindakaken dening taruna-taruni Pangestu kapimpin
   dening Bapak Citrowiradi. II

Bapak Pangrasa:
11Nak Jatmika, kula kepranan sanget mirengaken panembramanipun
panitya Kongres Pangestu. Kula manjurung puja-puji mugi-mugi pangajab
pangesthinipun wau kinabulaken ing Pangeran: Pangestu widada
gesang subur ngrembaka nir ing sambekala, dados pangayomanipun
para warga/siswa tuwin sadaya umat ingkang sami kapengin winengku
ing suka bahagia ing salaminipun kanthi ngambah margining kautaman,
inggih margi leres rna nut tuntunanipun Sang Guru Sejati (Suksma
Sejati). Satuhu. 11

Sadherek Jatmika:
11Kajawi ingkang sampun kula aturaken ing ngarsanipun Bapak bab
hasilipun Kongres Pangestu ingkang sanget maremaken punika, ingkang
dados kawigatosan tuwin ingkang gumarit ing manah kula, inggih punika
saran-saran utawi nasehatipun Bapak Paranpara Soenarto Mertowardoyo,
amargi kula gadhah keyakinan ingkang kiyat sanget bilih nasehatipun
Pakdhe Narto wau katampi saha katindakaken dening sadaya keluarga
Pangestu badhe darnel subur ngrembakanipun Pangestu tuwin arum
angambar gandanipun, kados pangajabipun panitya Kongres Pangestu
ingkang sinawung ing sekar Kinanthi pupuh ingkang kaping gangsal,
inggih punika.

Kadyangganing puspitarum,
medem lagya mbabar sari,
katiyup ing samirana,
mrik arum ngambar mratani,
mangkono pepindhanira,
Pangestu ingkang pinuji.

Awit saking punika Bapak, pangesthining manah kula mugi-mugi
nasehatipun Pakdhe Narto wau sampun ngantos kasimpen ing map
kemawon, nanging kasimpena ing 'lemantun' rahsa jati, saha lajeng
sami katindakna dening sadaya kadang wandawa Pangestu, siswanipun
Sang Guru Sejati kanthi tumemen mituhu ingkang saestu. Tenan
yektos punika.11

Bapak Pangrasa:
11Nak Jatmika, kula ngiyataken keyakinanipun putra bilih para pamong
tuwin warganing Pangestu sami kersa nampi saha nindakaken nasehatipun
Bapak Paranpara, Pakdhe Narto, sayektos badhe darnel subur
makmur saha ngrembakanipun Pangestu, saha badhe ndayani tambahing
tata tentrem gemah ripah karta raharjaning nagari kita Republik
Indonesia ingkang kita tresnani punika. II

Sadherek Jatmika:
11Lho, punapa Bapak sampun nampi saran-saran/nasehatipun Bapak
Paranpara, Pakdhe Narto, ingkang katujokaken dhateng Kongres Pangestu?
ll

Bapak Pangrasa:
11Sampun, Nak, kula maos Dwija Wa10 No. 11 Tahun IV ingkang medal
wulan Maret nembe punika. Kajawi punika Nak, prasaranipun Bapak
Ketua Pengurus Pusat Kolonel Dr. Soemantri Hardjoprakoso, ingkang
nggambaraken bab 'Wahyu Sasangka Jati' tuwin kados pundi para siswa
saged nampi tumedhakipun Sang Sasangka Jati, ing telenging batosipun,
wajib kawigatosaken dening para siswa ingkang sami kapengin minggah
tataraning kasiswanipun. 11

Sadherek Jatmika:
11Kasinggihan dhawuhipun Bapak. Prasaran saking Mas Dr. Mantri
wau saya nambahi dhamanging pangertosan kula, lan kula kiyataken
leresipun, jer kula sampun nekseni piyambak tumedhakipun Sang Sasangka
Jati ing telenging batos kula, sanadyan namung satleraman,
nanging andayani tuwuhing raos ayem tentrem lan bahagia ingkang
boten saged kula gambaraken kanthi tetembungan. Raos makaten wau
taksih nabet engga sapriki. Bapak, kula tansah kraos begja kemayangan
dene sapunika sampun pinaringan 'kunci' kangge mbikak korining Taman
Kamulyan Langgeng ...

Ing salebetipun pacrabakan Dana Warih ingkang wedal punika linimputan
swasana tentrem-sengsem saha guyeng sakala lajeng santun
kraos tumalawung ngendhelong panglong, amargi Sadherek Sri Rejeki
ujuk-ujuk lajeng muwun senggruk-senggruk.

Bapak Pangrasa anglipur putra kekasihipun sarwi ngandika makaten .
.. Nak Sri Rejeki, manah kula kraos trenyuh sanget, dene putra boten
kanyana-nyana karuna saha muwun ngantos kamisesegen, punapa
ingkang njalari sengkeling penggalih, cobi kawedharna bokbilih kula
saged damellejaring penggalihipun putra ...

Sadherek Sri Rejeki:
"Dhuh, Bapak pepundhen kula, ingkang jalari nalangsa lan nggrantesing
manah kula, ngantos medaling luh boten saged kula bendung,
punika anu, Bapak ... , kula rumaos dereng saged kurban pang rasa (perasaan)
utawi dereng rila. Manawi dhiri kula dipunsuwiyah, karemehaken
utawi dipunejekdening sintena kemawon, tuwin kecalan barang ingkang
kula senengi, manah kula sampun rila, Bapak. Nanging manawi .... "
Sadherek Sri Rejeki boten saged nglajengaken aturipun, amargi lajeng
muwun malih senggruk-senggruk.

Sadherek Jatmika mbrabak kumembeng waspa kanthi angelus-elus
pundhakipun ingkang rayi saha anglipur makaten .

.. Wis, Jeng, biraten sungkawaning atimu, matura Bapak apa kang
dadi uneg-uneging atimu dene nganti karuna atawan tangis ...

Sadherek Sri Rejeki gupuh angusapi ilining luh saha nglajengaken
aturipun:

"Bapak, dhawuh wejanganipun Sang Guru Sejati ingkang cinandhi
ing pustaka suci Sasangka Jati punika upamia buah-buahan makaten
sampun moncek utawi sampun ngeblak ngegla wela-wela cetha, boten
kalapis mawi pasemon-pasemon utawi lambang-lambang malih. Mila
buah-buahan ingkang sampun moncek wau yen kadhahar, inggih punika
bilih para umat sami purun nampi saha angestokaken dhawuhipun Sang
Guru Sejati, badhe manggih kebahagiaan tuwin kamulyaning gesang ing
donya dumugi akiripun. Bab punika kula lan ingkang putra Mas Jatmika
saha para siswa sampun kathah sanget ingkang sami nekseni saged
nampi ilining sihipun Sang Guru Sejati ingkang ndayani tuwuhing raos
ayem tentrem tuwin bahagia ingkang boten saged kagambaraken kanthi
tetembungan. Awit saking punika Bapak, manawi wonten sadherek
· ingkang ngremehaken tuwin anyeda dhawuh wejanganipun Sang Guru
Sejati, kula boten rila sanget. Manah kula lajeng kraos ngondhok-ondhok
kedah nangis. Ing salebeting batos anguda raos makaten.

Yen ora pracaya lan ngemohi dhawuh wejangane Sang Guru Sejati
kena wae, wong ya ora kanthi pameksa, ning mbok ya aja nyepelekake,
ngerang-ngerang, ngelek-elek lan mitenah, wong durung ngerti bedane
kenthang lan kimpul, emas lan tembaga, durung mangerti gegayuhane
urip kang sejati.

Kados makaten Bapak, ingkang njalari kula punika wau wonten ngarsanipun
Bapak ujuk-ujuk nangis ngantos kamisesegen. Kajawi punika
wekdal kula mirengaken dhawuhipun Bapak dhateng Mas Jatmika punika
wau, dumadakan kula lajeng enget, nembe punika kula dipunejek dening
sadherek kula piyambak, bilih kula sapunika dados 'nyai guru klenik' saha
dipuncap dados dhukun. Adhuh, Bapak, inggih ejekan ingkang nembe
kula tampi wau saya nambahi karanta-rantaning manah kula ingkang
nyurung wedaling luh ingkang boten saged kula bendung."

Bapak Pang rasa:
"0, makaten ta darunanipun, dene putra punika wau karuna ngantos
ngruntuhaken waspa. Kawuningana, Nak Sri, kala rumiyin kula inggih kadunungan
raos kados ingkang rinaos dening putra. Kula inggih nalangsa
sanget yen dipunejek, dipunsindhir-sindhir tuwin dipunhina sakemeng-
ipun. Ingkang makaten wau boten ateges kula fanatik dhateng Sang
Sasangka Jati, nanging namung kabekta saking kogeling manah kula
dhateng sanak sadherek tuwin dhateng sintena kemawon, amargi kula
sampun nekseni bilih dhawuh wejanganipun Sang Guru Sejati punika
upamia wujud dhaharan makaten eca sayektos. Liripun manawi dhawuhdhawuh
wau katampi saha katindakaken, saged darnel katentreman
tuwin karaharjaning gesang bebrayan saha badhe manggih kebahagiaan
ing donya dumugi akiripun. Ananging sareng kula ngengeti sabdanipun
Sang Guru Sejati ingkang wiwitan tinampi dening siswa wredha Pakdhe
Narto ingkang paring pambombong makaten.

• Aja cilik atinira manawa ana kang ora pracaya marang sira.
• Aja runtik yen ana kang nggeguyu lan ngremehake marang sira.
• Aja. was lan sumelang yen ana kang mitenah marang sira.
• Ingsun ngayomi lan nuntun tumeka ing karahayon marang kabeh
umat kang padha lumaku ing Dalan Rahayu, kang padha ngeyub
ing heyoming pangadilan Ingsun.
• Ingsun ora bakal negakake marang kang padha makili pakaryan
Ingsun.

Raos nalangsa tuwin boten rila manawi wonten sadherek ingkang
ngremehaken saha anyeda dhawuh wejanganipun Sang Guru Sejati
lajeng ical, awit kula lajeng mangertos bilih para sadherek ingkang
sami tumindak makaten wau, sebab taksih linimputan ing pepeteng
lan sami badhe nampi piweleh dhumawahing angger-angger langgeng.
Dene kuwajiban kita para siswa purnama namung nyebar pepadhang
dhateng sintena ingkang mbetahaken pepadhang. Pepadhang ingkang
kita sebar wau katampi sokur alhamdulillah, dene boten katampi inggih
sampun, sami andum basuki kemawon. Makaten Nak Sri, pendirian kula
sapunika ing sasampunipun kula migatosaken sabdanipun Sang Guru
Sejati ingkang kula wedharaken punika wau."

Sadherek Sri Rejeki:
"Bapak, sareng kula mirengaken sabdanipun Sang Guru Sejati ingkang
panjenengan wedharaken punika wau, saha pendirianipun Bapak,
manah kula lajeng kraos longgar. Inggih mugi-mugi kemawon wiwit
dinten punika kula saged kurban perasaan saha saged ndherekaken
pendirianipun Bapak."

Sadherek Jatmika sumela nyambeti atur makaten.

"Bapak, manawi tumrap kula, manawi wonten sadherek ingkang
ngemohi dhawuh wejanganipun Sang Guru Sejati ingkang nuntun
dhateng karahayoning gesang ing donya dumugi akiripun, manah kula
kraos trenyuh saha mesakaken sanget. Kados dene kula sumerep tiyang
wuta ingkang lumampah ing margi ageng ingkang rame, dipunpurih
lumampah menggok manengen, nanging boten purun nggatosaken,
malah lajeng mangiwa, wekasan lampahipun kajeglong ing kalen lajeng
dhawah, badanipun babak bunyak. Lajeng manah angudaraos: 'Yaiku
jalukanmu, dikon manengen seneng mangiwa, kapokmu kapan!'

Dene ingkang sanget dados pemanahan kula punika anu, Bapak,
manawi wonten calon siswa ingkang sampun ngeyub ing 'gedung
Pangestu•, nanging anggenipun lumampah ing margining kasiswan
namung saksekecanipun piyambak, boten mituhu saestu lumampah
ing dalan rahayu, malah ndhatengi bawa raos kemawon boten ajeg,
panembahipun mawi oglangan (boten ajeg). Punika ingkang sanget
kula sayangaken. Lajeng sikap utawi tanduk kita kados pundi Bapak,
manawi wonten calon siswa/warga ingkang kados makaten wau?"

Bapak Pangrasa:
"Manawi wonten calon siswa/warga ingkang kados makaten wau, kita
kedah tumindak kanthi sabar. Ing sasaged-saged kedah kita gulawenthah
kalayan tlatos, saha dipunsoki raos sih tresna supados saged insaf utawi
sadhar dhateng kuwajibaning siswa dhateng Guru, kuwajibaning kawula
dhateng Gusti, kuwajibaning kawulaning praja dhateng nagari. Ewa
dene yen meksa mbandhel utawi nylelek inggih boten perlu kita celaki
malih, nanging inggih sampun kita tebihi. Murih langkung terangipun
kaparenga putra migatosaken dhateng dhawuhipun Sang Guru Sejati
ingkang minangka panutuping sabda ingkang kawrat ing pustaka suci
Sasangka Jati. Cobi, kaparenga putra mirengaken."

Bapak Pangrasa lajeng maos pustaka suci Sasangka Jati kados ing
ngandhap punika.

PANUTUPING SABDA

'Sumurupa siswa-siswaning-Sun, mungguh pepadhang kang Ingsun
sorotake ing kahanan kang isih peteng, iku ora mesthi yim kaangep
pepadhang tumrap para kang padha isih kalimput ing pepeteng, yaiku
kang padha ora pracaya maring-Sun, amarga padha winatesan utawa
kaling-kalingan ing kawruhe dhewe-dhewe. Kang mangkono sira aja
padha ngadoh marang dheweke, nanging uga aja padha sira cedhaki,
ing sadurunge angengakake cendhelane utawa lawange, amarga sing
sapa kulina dumunung aneng pepeteng, mesthi ora weruh ing pepadhang
lan angemohi pepadhang, saka anggone durung weruh marang
apa kang diarani padhang, mula banjur wedi yen weruh pepadhang,
utawa padha ngeremake mripate yen kasorot ing pepadhang, kaya
pepindhaning lawa kang ngemohi utawa sumingkir saka pepadhanging
srengenge, amarga ambloloki mripate.

Apa ta kang Ingsun pindhakake pepadhang, kang Ingsun sorotake
ing pepeteng iku, yaiku sakabehing pituduh Ingsun, atas asmaning
Suksma Kawekas, kang wus Ingsun wedharake marang sira, lan kang
wus padha sira pengeti ing layang-layang pengetanira.

Wruhanira, satuhune jejer ringkesaning piwulang Ingsun kabeh iku,
mung nerangake lan anjupuk pathining piwulang kasuksman utawa
kaallahan, yaiku dhawuhing Pangeran kang wus kababar sumebar
ing donya, kang pinengetan para piniji lan pinuji ing jagat, kang wus
maewu-ewu taun lawase. Mung wae ing antaraning dhawuh-dhawuh
mau, akeh kang werit lan rungsit, amarga sinamar ing pasemon warnawarna,
mula yen ora kalawan nugrahaning Pangeran, yekti sira kabeh
padha ora mangerti dhawuh karsaning Pangeran mau. Awit saka iku
banjur padha beda-beda panganggep lan panyurasane, wekasan nuli
padha padudon panthan-panthan dadi pirang-pirang golongan. Nanging
tumrap para kang limpad ing budi lan kasinungan sabar, iya banjur
padha mangerti manawa pituduh Ingsun iki, ora teges angrusak utawa
nyalini pranatan (piwulang) kang wus gumelar, nanging mung sarupa
nyangling supaya emasing piwulang rahayu kang sanyata saka Pangeran,
bisa katon sumorot, amadhangi panggonan kang lindhuk-lindhuk.

Sejatine mituhu marang dhawuh, iku kuwajibane siswa marang
Gurune, kawula marang Gustine, nanging manawa anggone mituhu
mau, mung kagawa ngarep-arep ganjaran, utawa kapengin antuk sih
wae, lan ora mangerti marang surasa karsaning Gustine, iku prasasat
tanpa guna anggone nglakoni, ora beda karo wong kang ora mituhu,
nanging mangerti marang karsaning dhawuh mau, iku sakaro-karone
isih kalebu drajat kang asor.

Awit saka iku, mula piwulang Ingsun kang Ingsun pindhakake pepadhang
iki, iya mung Ingsun wulangake marang sadhengah kang padha
pracaya, lan kang padha ambutuhake pepadhang Ingsun. Dene tumrap
kang wus rumangsa darbe pepadhang, padha dianggoa pepadhange iku,
aja mung dianggo pangerti wae, nanging direksaa kanthi kasantosan,
aja kongsi pepadhange mau mati, saranane padha anjembar-njembarna
tebaning urube pepadhang iku, kalawan dilakoni temenan apa kang wus
dadi pituduhe, supaya bisa dadi tepa tuladha lan kena dianggo nuntuni
para kadang-kadange kang isih enom, luwih-luwih kang padha isih kalimput
ing pepeteng, nanging aja padha nyeda marang pepadhanging
liyan, kang sorote ora padha karo pepadhang lampune dhewe.

Samono mau yen pancen sanyata migunakake pepadhange dhewe
kang wus dilakoni kalawan mituhu, sarta kanthi mangerti marang
surasaning dhawuhe Gustine (AIIahe), amarga sejatining ngilmu (kawicaksanan)
iku mung dumunung aneng Pangeran pribadi.

Dene pituduh Ingsun kang kasebut ing pengetan iki, yen karingkes
aweh piwulang:

· 1. Nuduhake dalan bener; yaiku dalan kang anjog ing kasunyatan jati,
utawa pangayunaning Pangeran Sejati. 2. Anuduhake dalan simpangan, yaiku dalan kang anjog ing alaming
paracidra. 3. Anuduhake angger-anggering Pangeran. 4. Anuduhake kadadean utawa wohing panggawe.

Ing samengko sira wus padha sumurup, manawa kabeh golongan,
iya para kawula kang padha pracaya utawa kang ora pracaya, kang
padha mituhu lan kang padha mukir marang dhawuhing Pangeran, iku
kabeh padha kawengku ana sajroning wasesane angger-angger mau,
ora beda kaya dene kawulaning praja kang padha setya tuhu lan kang
padha ambalela marang praja, iku kabeh uga kawengku ing wasesaning
angger-anggere praja.

Sira nedya ngambah ing dalan endi, dalan bener apa dalan simpangan,
iku gumantung an(mg karepira dhewe. Sira niyat nandur pari apa
nandur jagung, iku uga kapasrahake aneng sira, mung wae sira aja
kaget, marang wohing panggawe kang sira tandur, amarga pari ora
bakal awoh jagung, samono uga kosok baline. Dene Ingsun iku mung
apindha juru tuduh marga, lan anuntun lakune para wong kang padha
masrahake tuntunane marang Ingsun, yaiku padha Ingsun tuduhake
lan Ingsun tuntun ing dalan bener, iya dalan kang anjog ing kasunyatan
jati utawa pangayunaning Pangeran.

He siswaning-Sun kang padha pracaya, yen sira padha anggayuh
katentreman langgeng ing akire, iya aja padha nerak pepacuhing Pangeran,
kaya kang wus kasebut ing dhuwur mau kabeh. Dene yen sira
anggayuh bisane mardika (wudhar) saka wasesaning angger-anggere
Pangeran mau, yaiku jiwanira ora kongsi rambah kaping pitu manjanma
ing kauripan donya, mangkono uga ora kapengin nampani piweleh,
utawa ngundhuh wohing panggawenira kang nyulayani karsaning Pangeran,
iya padha angestokna dhawuhing Pangeran, kanthi angumbah
atinira supaya suci, yaiku ing saben dinane kinumbah kalawan pathining
Hastha Sila ( eling, pracaya, mituhu, rila, narima, temen, sa bar, budi
luhur). Yen mangkono sira bakalluwar saka dina papriksan pangadilaning
Pangeran, utawa wudhar saka bebandaning angger-angger kasebut ing
dhuwur, kang lumrahe sinebut sampurna jati utawa kamulyan langgeng.'

Dumugi samanten pamaosipun Bapak Pangrasa kendel, wasana
lajeng paring pangandika makaten.

"Nak Jatmika, dhawuhipun Sang Guru Sejati ingkang nembe kula
wedharaken punika wau panutuping sabda ing sasampunipun Sang
Guru Sejati paring dhawuh wejangan bab angger-angger langgeng.
Kados pundi panglarasipun putra?"

Sadherek Jatmika:
"Bapak, dhawuh wejanganipun Sang Guru Sejati ingkang panjenengan
wedharaken punika wau saya nambahi padhanging manah kula.
Wondene panglaras kula makaten.

1. Sanadyan dhawuh wejanganipun Sang Guru Sejati punika paring
   sesuluh utawi tuntunan dhateng sadaya umat supados lumampah
   ing margi leres, inggih margi utami ingkang anjog ing karahayon,
   katentreman tuwin kamulyan langgeng, nanging dereng tinamtu
   katampi dening para ingkang taksih linimputan ing pepeteng,
   inggih punika para ingkang sami boten pitados dhateng Suksma
   Sejati (Sang Guru Sejati), tuwin ingkang sami boten mbetahaken
   pepadhang. lngkang makaten wau sabab sakihg winatesan utawi
   kaling-kalingan dening kawruhipun (ilmunipun) piyambak, ingkang
   kaanggep langkung sae utawi leres.

2. Dhawuh wejanganipun Sang Guru Sejati punika inti sari utawi pathining
   piwulang kaallahan, inggih dhawuhing Pangeran ingkang
   sampun binabar saha cinandhi ing kitab-kitab suci.

3. Dhawuh wejanganipun Sang Guru Sejati punika boten ateges angrisak
   utawi nyantuni pranataning Pangeran ingkang limrahipun
   sinebut agami, lan Sang Guru Sejati boten ngedegaken agami anyar
   kados ingkang kadhawuhaken kasebut ing pustaka suci Sasangka
   Jati (Tunggal Sabda perangan Pambuka).

4. Sang Guru Sejati paring kamardikan dhateng sintena kemawon anggenipun
   badhe lumampah ing margi manut pamilihipun piyambakpiyambak:
   punapa lumampah ing margi leres, punapa margi simpangan
   ingkang mengggok mangiwa. Badhe nanem pantun punapa
   badhe nanem jagung, kapasrahaken dhateng ingkang gadhah sedya
   piyambak-piyambak.

5. Dhawuh wejanganipun Sang Guru Sejati namung kaparingaken
   dhateng ingkang sami pitados tuwin ingkang sami kapengin nampi
   tuntunan supados saged pinanggih lan Sang Guru Sejati ing telenging
   sanubarinipun.

6. Dhawuh wejanganipun Sang Guru Sejati ingkang kasebut ing Hastha
   Sila punika minangka kunci pambikaking Taman Kamulyan Langgeng.

7. Dhawuh wejanganipun Sang Guru Sejati punika yen riningkes sarupi
   nyangling supados emasing piwulang rahayu ingkang sanyata saking
   Pangeran katingallangkung sumorot, saged majari manahipun para
   umat ingkang taksih linimputan ing pepeteng tuwin saged katampi
   kanthi pangertosan ingkang murni dening para ingkang mbetahaken
   pangertosan tuwin pepadhang.

Makaten Bapak, panglaras kula tumrap sabdanipun Sang Guru Sejati
ingkang cinandhi ing pustaka suci Sasangka Jati ingkang panjenengan
waos punika wau. Leres lepatipun kula sumanggakaken Bapak."

Bapak Pangrasa:
"Nak Jatmika, panglarasipun putra tumrap sabdanipun Sang Guru
Sejati punika ceples kalayan larasan kula. Dene leres lan lepatipun inggih
namung Sang Guru Sejati pribadi ingkang nguningani."

Sadherek Jatmika:
"Bapak, bingahing manah kula boten wonten pepindhanipun, dene
panglaras kula tumrap dhawuhipun Sang Guru Sejati punika nunggil
kalayan panglarasipun Bapak. Ing sapunika manah kula tambah pajar
boten badhe tidha-tidha malih. Kula badhe angestokaken dhawuhipun
Sang Guru Sejati, inggih punika kula boten badhe nebihi para sadherek
ingkang sami ngemohi dhawuh wejanganipun Sang Guru Sejati, nanging
ugi boten badhe kula celaki ing saderengipun ngengakaken cendhela
utawi korinipun."

Sadherek Sri Rejeki sumela nyambeti atur:
"Mas Jatmika, aku kok durung pati mudheng aturmu marang Bapak
iki mau, yaiku tembung: boten badhe nebihi para sadherek ingkang
sami ngemohi dhawuh wejanganipun Sang Guru Sejati, nanging ugi
boten badhe kula celaki ing saderengipun ngengakaken cendhela utawi
korinipun. Iku terange kepriye, Mas?"

Sadherek Jatmika:
"Mbok ya sinau mursid sethithik ta Jeng, Jeng. Aturku marang Bapak
mau pepindhan saka dhawuhing Sang Guru Sejati. Dene terange mangkene.
Yen ana sanak sedulur, mitra karuh kang padha ora kersa nampa
utawa ngemohi dhawuh wejangane Sang Guru Sejati, kita ora kena
ngowahi tandang-tanduk, apa dene banjur nyuda sambung-rapeting
paseduluran. Kapara ditambahana supekete kanthi disoki sih katresnan.
Nanging aja dicedhaki ing sadurunge ngengakake cendhela utawa lawange.
Iki darbe surasa mangkene: Aja menehake pepadhang, yaiku
mencarake dhawuh-dhawuh wejangane Sang Guru Sejati marang sanak
sedulur, mitra karuh, kang padha ngemohi dhawuh wejangane Sang
Guru Sejati ing sadurunge kabuka atine kanthi panembung sumadhiya
nampa pepadhang, anyiswa ing padane Sang Guru Sejati."

Salebetipun Sadherek Jatmika suka penerangan dhateng ingkang
rayi Sri Rejeki, Bapak Pangrasa anggenipun miyarsakaken kanthi manthuk-
manthuk, kawistara kapranan ing penggalih, saha lajeng paring
pangandika makaten.

"Leres Jeres, Nak. Inggih makaten punika ingkang dados kepareng
karsanipun Sang Guru Sejati."

Sadherek Jatmika katingal bangga saha Jajeng nglirik mirsani ingkang
rayi kanthi pangandika ingkang ngresepaken manah:

"Kapriye, Jeng, wis mudheng Ian mangerti dhawuhing Sang Guru
Sejati kang dakwerdeni iki mau, kang kinuwatake benere dening panjenengane
Bapak?"

Sadherek Sri Rejeki:
"Mas Jatmika, bareng aku mirengake dhawuhmu iki mau, pangertiku
kang maune buntu banjur bolong mak plong, Ian mangerti kanthi
gamblang terang kang kinarsakake dening Sang Guru Sejati.

Mas, Mas, saiki sliramu kok dadi siswa kang mursid, mangka dhek
biyen, ya nuwun-nuwun sewu, karo aku bebasan setali tiga uang,
padha dene nggomblohi. Anggonmu sinau ana ngendi? Apa saiki ana
fakultas mursid? Mbok aku koklebokake; kapengin melu kuliah babagan
kamursidan, ben ora kebacut-bacut anggonku Ionga-longo kaya kebo."

Sadherek Jatmika kanthi mesem nanggapi aturipun ingkang rayi:
"Jeng Sri, tumeka saiki saindenging bawana durung ana fakultas
mursid, uga durung ana sekolahan kang mulang supaya wong bisa
rigen, prigel, Jan trampil. Dene bisaku kasinungan rada mursid iku
bareng aku kerep sowan Bapak, awit aku banjur mangerti, sumbering
kamursidan kang dumunung ing rahsa jati ing telenging sanubari kang
sinuci. Kepriye bisane Diajeng kailenan banyuning kamursidan, manut
dhawuhe Bapak, carane mangkene.

Ing saben waktu kang nuju Jonggar, bebasan ing saben dhetik, nindakna
pangesthi nomer 1, Ian sabanjure rasa pangrasamu isenana rasa
nyedhak marang Sang Sasangka Jati, iya Sang Guru Sejati. Yen rasa
nyedhak marang Sang Pepadhang mau wus tumanem utawa gumarit
ing batinmu, kowe bakal kasorotan kawicaksananing Sang Guru Sejati,

satemah kowe dadi siswa kang mursid. Mangertia Jeng, manawa rahsa
jati iku sumbering kawicaksanan, katentreman, kebahagiaan, lan kamulyan.
Rahsa jati iku gapura Taman Kamulyan Langgeng."

Sadherek Sri Rejeki:
"Matur nuwun Mas, paringmu wejangan, sanadyan durung dak
praktekake, rasaning atiku trontong-trontong luwih padhang tinimbang
dhek wingi-wingi, muga-muga aku tumuli bisa sumusup ing rahsa jati
awit saka sih tuntunane Sang Guru Sejati, lan dadi siswa kang mursid."

Sadherek Jatmika:
"Sokur Jeng, dene pituturku kang mung sapala iku gawe padhanging
atimu. Sejatine kang dakwedharake mau kalebu sembah rasa, yaiku
rasa pangrasa kita kudu tansah eling marang Pangeran, lan ing saben
dhetik kita kudu tansah duwe rasa nyedhak marang Sang Guru Sejati."

Sadherek Sri Rejeki:
"Iya Mas, dhawuhmu bakal dakestokake."

Salajengipun Sadherek Sri Rejeki kanthi ndheku matur dhateng
panjenenganipun Bapak Pangrasa:

"Bapak, ing sasampunipun kula migatosaken dhawuhipun Sang Guru
Sejati ingkang panjenengan wedharaken punika wau, saha migatosaken
panglarasipun Mas Jatmika tumrap dhawuhipun Sang Guru Sejati, manah
kula saya tambah padhang njingglang. Saya katingal ngalela cetha
wela-wela, bebasan ngeblak boten mawi tedheng aling-aling, dhawuhipun
Sang Guru Sejati ingkang cinandhi ing pustaka suci Sasangka Jati.
Tiyang purun nampi punapa ngemohi, pitados tuwin boten pitados,
terserah, punika tanggel jawabipun tiyang piyambak-piyambak. Sang
Guru Sejati paring kalonggaran utawi kamardikan anggenipun para
umat nemtokaken margi ingkang dipunpilih, inggih punika milih margi
leres ingkang manengen, punapa margi simpangan ingkang mangiwa.

Sang Guru Sejati namung paring pepenget supados sami lumampah
ing margi leres, inggih margi utami ingkang anjog ing karahayon,
katentreman, tuwin kamulyan langgeng. Kajawi saking punika Sang
Guru Sejati paring dhawuh ingkang cinathet ing pustaka suci Sasangka
Jati bag ian Sangkan Paran makaten.

'Yem sira kapengin nyumurupi dununging Pangeran, iya mituhua
kabeh dhawuh, lan angedohana kabeh pepacuhing Pangeran. Ewa dene
yen sira meksa ora pracaya, ora kapengin bali marang Pangeran, ora
ana kang malangi sira nyoba nerak pepacak iki, manawa sira kapengin
lebur dadi geni utawa kapengin weruh lan angrasakake sangsara aneng
kadhatoning para kang pangawak geni, yaiku titah kang padha mukir
rna rang Pangerane kang sejati, .... '

Awit saking punika Bapak, wiwit ing dinten punika jiwa kula kraos
tambah kiyat. Manawi wonten sadherek ingkang ngremehaken dhawuhdhawuh
wejanganipun Sang Guru Sejati, tuwin wonten ingkang ngejek
dhateng kula, badhe kula tampi kanthi sabar rila legawaning manah.
Inggih mugi-mugi kemawon kula saged netepi hubayaning manah
ingkang megar ing bates kula ing dinten punika, saha kula saged
nindakaken kuwajibaning siswa purnama, awit saking pangestunipun
Bapak, saha berkah, tuntunan, pepadhang, tuwin pangayomanipun
Sang Guru Sejati."

Bapak Pangrasa:
"Nak Sri, kula bingah sanget kanthi ngunjukaken suka sukur ing ngayunaning
Pangeran, sumawana ing padanipun Sang Guru Sejati, dene
putra sapunika pinaringan pepadhang langkung kiyat, tuwin santosaning
tekad ingkang tumuju dhateng lampah kautaman ngayahi kuwajiban
ingkang luhur tuwin suci, njembar-jembaraken dhawuhing Sang Guru
Sejati, inggih dhawuhing Pangeran, dados siswa purnama. Kula mangayubagya
gegayuhanipun putra ingkang luhur tuwin utami punika kanthi
manjurung puja-puji mugi-mugi putra saged ngayahi kuwajiban ingkang
luhur tuwin suci wau kanthi sae saha wilujeng nir ing sambekala, awit
saking sih, tuntunan, pepadhang, tuwin pangayomanipun Sang Guru
Sejati. Satuhu."

Sadherek Jatmika sumambet nanggapi aturipun ingkang rayi:
"Jeng, atiku mbedhedheg lan bungah banget ngrungokake aturmu
marang Bapak, dene kowe saiki 'berjiwa prajurit' kanthi santosaning
tekad anggonmu arep ngayahi kuwajibaning siswa purnama kanthi pangurbanan
lan kaiklasan. Aku yakin, yen saiki kowe ora bakal ngondhokondhok
lan gembeng maneh yen digeguyu lan diejek dening sapa wae.

Jeng, sajrone kowe medharake dhawuhing Sang Guru Sejati iki mau,
aku kok banjur kelingan pengalamane suwargi Pak Guno kang ringkese
mangkene.

Wus antara suwe suwargi Pak Guno anggone lelumban ing 'kedhung'
Pangestu, niyat nyiswa ing padaning Sang Guru Sejati. Nanging panyiswane
isih minggrang-minggring utawa rangu-rangu. Dadi kena diarani
panyiswane isih lelamisan, marga suwargi Pak Guno iku sadurunge
inguk-inguk ing 'kedhung' Pangestu wis maguru ing kalangan paguron
klenik, uga kerep mardhukun. Yen aku ora kleru anggone maguru,
manut ngendikane suwargi Pak Guno piyambak, ana guru klenik rolas
kang diguroni. Dene wejangane maneka warna, lan beda-beda siji lan
sijine. Tetembungane campur adhuk muluk-muluk lan dakik-dakik banget.
'Ngelmon-ngelmon' kang digembol dening suwargi Pak Guno mau,
upama wujud barang ngono, nganti pating pendhosol. Saking akehe
lan warna coreke 'ngelmon-ngelmon' mau, suwargi Pak Guno ora saged
nemtokake endi sing bener lan endi sing salah, lan endi kang kudu
dilakoni. Sanadyan mangkonoa 'ngelmon-ngelmon' kang wis puluhan
tahun digembol mau eman yen dibuwang, amarga wis suwe digembol.
Anggone oleh 'ngelmon-ngelmon' mau ora sethithik ragade, lan kanthi
panuku laku kang abot.

Nanging bareng suwargi Pak Guno maos pustaka suci Sasangka Jati
bag ian Sangkan Paran kaya kang kokwedharake mau, sa kala iku suwargi
Pak Guno kagigah penggalihe, amarga rumangsa 'ditantang' dening Sang
Guru Sejati; krasa wedi yen ngantia ora mituhu ngestokake dhawuhing
Sang Guru Sejati, kang paring pituduh dalan bener, iya dalan kautaman
kang anjog ing karahayon, katentreman, lan kamulyan langgeng, lan
paring pituduh anane dalan simpangan kang menggok mangiwa kang
anjog ing alam karusakan, iya alame paracidra.

Wiwit dina iku suwargi Pak Guno banjur prasetya sal in busana anyar,
kanthi angestokake dhawuh-dhawuh wejangane Sang Guru Sejati. Dene
ngelmon-ngelmon lan jimat-jimat kang wus suwe digembol banjur dilarung
(dibuwang), tegese ora diagem maneh. Sabanjure suwargi Pak
Guno dadi siswa kang sanyata bekti lan mituhu, siswa kang mursid lan
luhur budine; awit saka iku kinasih lan cinelak dening Sang Guru Sejati.

Muga-muga pengalamane Pak Guno iku dadia tepa tuladha tumrap
para siswa, kang panyiswane isih minggrang-minggring lan rangu-rangu
awit saka dayane 'ngelmon-ngelmon' kang ginembol saka wejangane
kyai guru klenik. Aku bisa ngandharake pengalamane suwargi Pak Guno
iku, amarga suwargi Pak Guno nalika sugenge ndongeng marang aku
anggone lumampah ing dalaning kasiswan. II

Sasampunipun Sadherek Jatmika ngandharaken pengalamanipun
suwargi Pak Guno, swasana ing Dana Warih kraos tidhem premanem
tentrem, amargi Bapak Pangrasa lajeng ngliyepaken netra samadi maladi
hening, mastuti ing Gusti, dene ingkang putra Jatmika sakaliyan sami
waspada ing semu saha tanggap ing tanduk, lajeng sami sesarengan
manembah ing Pangeran. Kirang langkung kalih dasa men it dangunipun
Bapak Pangrasa lajeng medhar sabda 11Satuhu11 minangka panutuping
pangastuti, saha lajeng paring pangandika makaten.

11Nak Jatmika, salebetipun putra ngandharaken pengalamanipun
suwargi Pak Guno punika wau manah kula trenyuh sanget, sakala
punika pasuryanipun suwargi Pak Guno gawang-gawangan katingal ing
raos kula, amargi sesambetan kula kaliyan suwargi Pak Guno punika
supeket sanget, ngungkuli sadherek tunggil yayah rena. Suwargi Pak
Guno punika kajawi siswa ingkang bekti tuwin mituhu, luhur budinipun,
ageng sanget lelabuhanipun dhateng Pangestu. Kajawi punika suwargi
Pak Guno punika salah satunggaling siswa ingkang tumut ngedegaken
'gedung Pangestu'. Minangka mEmgeti lelabuhanipun suwargi Pak
Guno punika wau kula nindakaken pangesthi nyenyuwun sihing Gusti
mugi-mugi arwahipun suwargi Pak Guno sinucekaken saha tinampi manunggil
ing Pangeran ingkang Mahasuci ing alam kamulyan langgeng.
Mugi-mugi garwa tuwin putra wayahipun ingkang sami tinilar ing alam
donya punika sami tetepa winengku ing suka basuki awit saking sih
nugrahaning Pangeran. II

Sadherek Jatmika sekaliyan taksih sami tumungkul kanthi netesaken
waspa saking trenyuhing panggalih kengetan lelabetanipun suwargi Pak
Guno saha lajeng matur makaten.

11Bapak, punika wau putra kekalih ugi sami ndherekaken pangesthinipun
Bapak, nyenyuwun ing ngayunaning Pangeran mugi-mugi arwahipun
suwargi Pak Guno tinampi manunggil ing Pangeran ing alam kamulyan
langgeng.11

## BAB IV

Swasana ing Dana Warih taksih linimputan raos tidhem premanem.
Wasana kawontenan ingkang makaten wau lajeng santun, upamia sekar
ingkang mingkup lajeng megar malih, upamia tiyang ngantuk lajeng
kaget, amargi boten kanyana-nyana binarung suwanten radio ingkang
ngangkang ngumandhang ing angkasa, kados-kados anglipur ingkang
saweg karerantan ing panggalih, makaten sumiyaring RRI Sala:

"IIir, ilir, tandure wis sumilir,
tak ijo royo-royo, tak sengguh penganten anyar,
cah angon, cah angon, penekna blimbing kuwi,
lunyu-lunyu peneken kanggo masuh dodotira,
dodotira kumitir bedhah pinggire,
domana, jlumatana, kanggo seba mengko sore,
mumpung gedhe rembulane, mumpung jembar kalangane,
suraka ... surak ... hore .... "

Sadherek Jatmika:
"Bapak, kula mireng siaran radio gendhing dolanan punika wau manah
kula kok katetangi, kados-kados kula wonten ingkang mbisiki supados
kula nyuwun dhawuh Bapak, werdinipun kados pundi dolanan punika
wau. Kula kraos manawi dolanan punika wau isi piwulang ingkang adiluhung,
nanging kula boten saged merdeni, mila mugi kaparenga Bapak
amerdeni suraosing dolanan kina ingkang sapunika meh kasilep punika."

Bapak Pangrasa:
"Leres panampinipun putra bilih lelagon dolanan Ilir-ilir punika isi
piwulang ingkang lebet saha wigati sanget suraosipun. Nanging yektosipun
boten sadhengah tiyang saged nampi utawi mangertos wosing
wejangan ingkang adiluhung punika, amargi sinasaban utawi sinamun
ing pasemon ingkang rungsit sanget. Ing antawisipun para winasis ugi
sampun wonten ingkang sami amerdeni suraosing lelagon dolanan
Ilir-ilir punika, nanging satunggal lan sanesipun boten sami panglaras
utawi panyuraosipun. Anyekapi pamundhutipun putra, kula badhe
nyobi merdeni utawi nyuraos lelagon dolanan kasebut nginggil. Dene

panyuraos kula, kula larasaken kalayan dhawuh-dhawuh wejanganipun
Sang Guru Sejati supados darnel tambahing pangertosanipun para siswa.
Wondene panyuraos kula kanthi ringkes kados ing ngandhap punika.

1/ir, ilir, tandure wis sumilir,

punika nggambaraken jiwanipun tiyang ingkang sampun tangi, inggih
punika sampun eling (sadar) dhateng Pangeran;

tak ijo royo-royo, tak sengguh penganten anyar,

punika nggadhahi teges: eling utawi bektinipun dhateng Pangeran
dipunkanthemi raos tresna tuwin sengsem, kados dene sengsemipun
penganten anyar;

cah angon, cah angon, penekna blimbing kuwi,
lunyu-lunyu peneken, kanggo masuh dodotira,

punika nggadhahi teges: blimbing isbating sabun kangge sarana
ngimbah (nucekaken) dodot. Dene ingkang dipunpikajengaken dodot
punika: manah. Sanepa ingkang makaten wau nggadhahi suraos: sasampunipun
tiyang eling dhateng Pangeran kanthi lampah manembah,
kedah sesuci, inggih punika nuceni manahipun kanthi mangun watak
utami gangsal prekawis, inggih punika: rila, narima, temen, sabar, budi
luhur (netepi Panca Sila);

lunyu-lunyu peneken,

punika nggadhahi teges: sanadyan netepi Panca Sila punika angela
dikados punapa kedah dipunlampahi, amargi sucining manah punika
minangka busana ( dodot) anggenipun para kawula bad he seba sumiwi
ing ngayunaning Pangeran;

dodotira kumitir bedhah pinggire,
domana, jlumatana, kanggo seba mengko sore,

punika mengku suraos makaten: dodotkajawi kangge sanepa manah
ugi dados pasemon (lambang) piandel (iman) dhateng Allah. Dodotingkang
bedhah pinggiripun kedah dipundondomi utawi kajlumat punika
nggadhahi teges: piandel (iman) dhateng Allah kedah tetep wetah
(bulat), kajagia sampun ngantos surut, bedhah utawi growah. Amargi
sanadyan tiyang sampun eling dhateng Allah lan sampun suci manahipun,
manawi kapitadosanipun goncang utawi taksih miyar-miyur, nama dereng

sampurna utawi dereng jangkep busananipun kangge seba sumiwi ing
ngayunaning Pangeran. Mengko sore punika nggadhahi suraos wekdal
sampun celak, sanadyan dereng mangertos benjing punapa tinimbalan
wangsul ing Pangeran, para kawula kedah tansah sumadhiya nampi
timbalaning Pangeran;

mumpung gedhe rembulane, mumpung jembar kalangane,

punika nggadhahi suraos suka pepenget supados para kawula sampun
ngendhe-endhe wanci; mumpung taksih enem, bagas lan saras
saha taksih omber wekdalipun, tumuntena sami cecawis utawi siaga
ngrasuk busana kasucian kangge seba sumiwi, sawanci-wanci tinimbalan
ing ngayunaning Pangeran. Amargi manawi sampun kalajeng
tuwa pikun, tangeh sagedipun ngrasuk busana kasucian tuwin mangun
piandel ingkang leres;

suraka ... surak ... hare ....

punika nggambaraken raos bahagia saha suka sukur ing ngayunaning
Pangeran dene saged ngrasuk busana Hastha Sila, angestokaken
dhawuhing Allah saged lumebet ing Taman Kamulyan Langgeng wangsul
manunggil ing Allah.

Kados makaten Nak Jatmika, anggen kula merdeni utawi nyuraos
lelagon dolanan 1/ir-ilir. Dene leres lepatipun kula sumanggakaken
dhateng para wicaksana."

Sadherek Jatmika:
"Adhuh, samanten luhuring piwulang ingkang sumingit ing lelagon
dolanan 1/ir-ilir. Kasinggihan dhawuhipun Bapak, boten sadhengah tiyang
saged nampi utawi mangertos piwulang ingkang adiluhung punika.
Umumipun inggih namung kaanggep lelagon dolanan ingkang limrah
katindakaken dening lare-lare. Malah ing sapunika sampun awis-awis
kapireng. Anggenipun Bapak merdeni utawi ngonceki piwulang adiluhung
ingkang binungkus ing pasemon punika adamel sengsem saha mareming
manah kula. Ingkang punika kula ngaturaken genging panuwun dene
Bapak sam pun kapareng minangkani panyuwun kula. Dhawuhipun Bapak
ingkang winedhar punika wau kajawi darnel tambahing pangertosanipun
para siswa, ugi saged dados tambahing panyurung anggenipun para
siswa lumampah ing margining kasiswan."

Bapak Pangrasa:
"Sokur, sokur, dene anggem kula mbikak aling-alinging wejanganipun
para sepuh ing jaman kina ingkang sumingit ing lelagon dolanan 1/ir-i/ir
punika darnel pamareming manahipun ingkang putra. lnggih mugi-mugi
kemawon dadosa tambahan panyurung anggemipun para siswa sami
lumampah ing margining kasiswan. Kajawi saking punika, Nak Jatmika,
sanadyan putra sampun sawatawis wekdal nindakaken kuwajibaning
siswa purnama lan wohipun inggih sampun katingal, ewa dene kula kok
kapengin mugi kaparenga putra paring wangsulan tumrap pitakeman
kula sadasa bab, ingkang kula namakaken: Dasa Patanya tumrap
Para Calon Siswa Purnama, kados ing ngandhap punika.

1. Tujuaning Paguyuban Ngesthi Tunggal punika punapa?
2. Pedomanipun Pangestu punika punapa?
3. Kuwajiban ingkang kedah katindakaken dening para calon siswa
   punika punapa?
4. Pepacuhing Pangeran punika wonten pinten? Katerangna pokokpokokipun.
5. a. Jejering dhawuh wejanganipun Sang Guru Sejati punika kados
   pundi?
   b.· Pathi utawi inti sarining dhawuh wejanganipun Sang Guru Sejati
   ingkang kedah katindakaken dening para siswa punika wonten
   pinten bab lan sinebut punapa?
6. a. Badan wadhag kita punika dumados saking punapa?
   b. Hawa nafsu punika wonten pinten lan dumados saking punapa?
   c. Angen-angen punika dumados saking punapa?
   d. Ingkang dipunsebut aku punika sinten?
   e. Sinten ingkang wajib ngereh hawa nafsu kita?
   f. Angen-angen punika pakartinipun wonten pinten lan sinebut
   punapa?
7. a. Panembah punika wonten pinten tataran?
   b. Punapa ingkang dados sarating panembah?
8. Tujuaning gesang punika punapa?

9. Ing pundi dunungipun Tripurusa?
10. Pokok kuwajibanipun Sang Guru Sejati punika wonten pinten?
    Katerangna kanthi wijang.

Sadherek Jatmika:
"We lha dalah, boten nginten yen kula ing dinten punika paduka
uji, Bapak. Inggih mugi-mugi kemawon kula saged lulus nempuh ujian
ingkang boten kanyana-nyana langkung rumiyin. Punapa Jeng Sri ugi
kauji Bapak? Piyambakipun ugi sampun sawatawis wekdal sesarengan
kaliyan putra dados siswi purnami."

Bapak Pangrasa:
"0, inggih, Nak Sri kedah tumut nempuh ujian. Mila lenggahipun
boten kenging celak, radi misah tebih, mangke mindhak turun-turunan
utawi bisik-bisikan. Kula awisi lho, Nak!"

Sadherek Sri Rejeki:
"Mas Jatmika, rana lenggahe rada ngalor. Mas, Mas, aku mau satemene
rada kaget lan iya dheg-dhegan dene kita ora kinira-kira diuji
dening Bapak. Nanging rasa kaget lan dheg-dhegan mau banjur ilang
lan salin geli kudu ngguyu, bareng aku krungu sliramu matur Bapak
yen aku dadi siswi purnami. lku lidah kesleyo, apa kok jarag ta, Mas?"

Sadherek Jatmika:
"Jeng, satemene aku rada dheg-dhegan nganti aku mau kasosolen
kami. We lha, kesleyo maneh ilatku; iki mau aku kamisosolen. Wis
Jeng, ayo padha diwiwiti nggarap pandangone Bapak. Aja lali lho Jeng,
sadurunge nindakna pangesthi nomer 1."

Sadherek Sri Rejeki:
"lya Mas, ayo padha bebarengan nindakake pangesthi nyuwun
tuntunan lan pepadhange Sang Guru Sejati supaya kita bisa ngaturi
wangsulan tumrap pandangone Bapak kanthi bener."
Sadherek Jatmika sakaliyan ing sasampunipun nindakaken pangesthi
lajeng sesarengan nempuh ujian pendadaran ingkang sarupi toelatings

examen ( ujian masuk) kangge para cal on siswa purnama, kanthi sinerat
ing buku ingkang sampun kasedhiyakaken. Kawontenan ing Dana
Warih wekdal samanten mirip kados dene wonten ing salebeting gedung
Fakultas Psikologi ingkang nuju ngawontenaken testing dhateng
para calon mahasiswa, inggih punika linimputan ing swasana ingkang
mangombak-ombak cinampur raos kemrungsung ingkang rinaos dening
sadherek kekalih kasebut. Nanging kawontenan ingkang kados makaten
wau lajeng santun dados riang gembira sareng Bapak Pangrasa ing sasampunipun
niti priksa atur wangsulanipun Sadherek Jatmika sekaliyan
paring pangandika makaten.

"Nak Jatmika pikantuk biji 8-, dene Nak Sri Rejeki pikantuk biji 8+.
Pokoking wangsulan sami leresipun, dene bedaning biji namung ngengingi
bab pandhapuking ukara utawi pangrakiting tetembungan. Putra
sekaliyan kula tetepaken lulus anggenipun nempuh ujian pendadaran
kangge calon siswa purnama."

Sadherek Jatmika:
"Adhuh, Bapak, kula boten nginten bilih putra kekalih saged lulus
saha pikantuk biji ingkang sae. Kula ngrumaosi Bapak, bab kekirangan
utawi kecingkrangan kula babagan kasusastran Jawi amargi kala
neneman kula boten nate nedha sekolahan Jawi. II

Sadherek Sri Rejeki sumela nyambeti:
"Bapak, sapinten ageng saha gumbiraning manah kula boten saged
kita aturaken kanthi tetembungan, dene putra kekalih saged lulus anggen
kita nempuh ujian pendadaran kangge calon siswa purnama kanthi
biji ingkang sae.

Mas Jatmika, aku kepeksa geli maneh kanthi nyakot Iambe supaya
ora kebacut nggeguyu ngrungokake aturmu marang Bapak manawa
sliramu nalika mudha ora tau dhahar sekolahan Jawa. Apa ana ta, Mas,
wong kang bisa mangan sekolahan?"
Sadherek Jatmika nanggapi aturipun ingkang rayi kanthi mesem:

"Jeng Sri, mbok ya aja seneng gelen ngono.

[^2]: Sekolah Tinggi Kedokteran ing jaman Walandi, sapunika Fakultas Kedokteran

Iki mau saka bungahing atiku nganti nyababake ilatku kesleo maneh.
Kang dakkarepake iku manawa dhek biyen ora tau oleh wulangan
babagan kasusastran Jawa, lha wong aku sekolah Gawe Es, we lha
kesleo maneh ilatku, sekolah GHS ( Geneeskundige Hoge

Jeng, aku ora meri kok, sanadyan bijimu luwih becik tinimbang bijiku,
kepara aku bangga lan bungah banget dene kowe saiki katon maju kasiswanmu.
Wiwit ing dina iki atiku kagugah kapengin nyinau kasusastran
Jawa, sanadyan ing jaman saiki bab iku wis ora patiya kawentar maneh."

Sadherek Sri Rejeki kanthi gumujeng sumambet:
"Mas, Mas, sliramu kuwi saiki kok ya bisa ndhagel barang ta, apa
ana sekolahan Gawe Es? Sokur Mas, yen sliramu ora meri. Satemene
aku dhewe iya rumangsa kurang pangertianku ing babagan kasusastran
Jawa, aku uga kapengin nyinau bab kuwi."

Bapak Pangrasa mirengaken kanthi suka pirenaning penggalih saha
lajeng dhawuh:
"Nak Jatmika, kula mangayubagya sanget dene putra sakaliyan sami
kagungan kersa bad he nyinau kasusastran Jawi. Kangge ing jaman sapunika
ingkang kedah kita sinau kanthi sampurna inggih punika bahasa
Indonesia, bahasa kesatuan bangsa. Kajawi punika ugi perlu nyinau
basa asing, langkung-langkung bahasa dunia perlu kangge sarana ngudi
kawruh warni-warni saha kangge srawung sesambetan kaliyan sadaya
bangsa. Nanging utaminipun basa Jawi tetilaranipun leluhur kita wajib
dipunpepetri murih boten surut sorotipun. Kajawi saking punika, Nak,
kula bing(lh sanget dene putra sakaliyan saged anjawab Dasa Patanya
tumrap para calon siswa purnama kanthi leres.

Minangka kangge sesuluh tumrap para calon warga/siswa, kaparenga
putra sekaliyan nyathet pitakenan lan wangsulan 10 bab ingkang leres
kados ing ngandhap punika.

Pitakenan:

1. Tujuan Paguyuban Ngesthi Tunggal punika punapa?
   Wangsulan:
1. Tujuanipun Paguyuban Ngesthi Tunggal punika:

1) Gesang manunggil kanthi guyub rukun kaliyan sadaya
   golongan boten mbedakaken jinising bangsa, drajat, agami,

utawi kapitadosan. 2) Nggayuh (ngesthi) manunggil kaliyan Pangeran ingkang
Maha Tunggal kanthi lampah saha sarat-sarat manut tuntunanipun
Sang Guru Sejati (Suksma Sejati). 3) Njembar-jembaraken pepadhang, inggih dhawuh wejanganipun
Sang Guru Sejati dhateng sintena kemawon ingkang
mbetahaken pepadhang, boten kanthi pameksa tuwin pamrih
punapa kemawon.

2. Pedomanipun Pangestu punika punapa?
   Wangsulan:
3. Pedomanipun Pangestu punika anetepi pepakem Dasa Sila
   inggih punika:

1) Bekti dhateng Pangeran ingkang Maha Tunggal.
2) Bekti dhateng Utusaning Pangeran .
   . 3) Setya dhateng Kalifatullah (Pangageng Nagari).
3) Bekti dhateng tanah wutah rah.
4) Bekti dhateng tiyang sepuh (rama ibu).
5) Bekti dhateng sadherek sepuh.
6) Bekti dhateng guru.
7) Bekti dhateng piwulang kautaman.
8) Tresna dhateng sesamining gesang.
9) Ngaosi dhateng sadaya agami.

3. Kuwajiban ingkang kedah katindakaken dening para
   calon siswa punika punapa?
   Wangsulan:
4. Kuwajiban ingkang kedah katindakaken dening para calon
   siswa punika:

1) Ngrasuk paugeraning Pangeran dhateng kawula (sejatining
   syahadat).
2) Nindakaken bektinipun dhateng Pangeran kanthi lampah
   panembah.
3) Nindakaken budi darma, inggih punika mbabaraken sih
   katresnanipun dhateng sesamining ngagesang kanthi suka
   kasaenan utawi pitulungan dhateng sintena kemawon.
4) Ngunjara utawi meper hawa nafsu ingkang tumuju
   dhateng tindak piawon kanthi linambaran tapa brata
   sawatawis, inggih punika sarana ngengirangi utawi matesi

dhaharipun, ngunjukipun, sarenipun, sahwatipun, pakareman,
kasenengan, tuwin sapanunggilanipun. 5) Marsudi nggadhahi budi luhur, inggih punika budi pakerti
ingkang utami.

4. Pepacuhing Pangeran punika wonten pinten?
   Wangsulan:
5. Pepacuhing Pangeran punika wonten 5, inggih punika:

1) Aja manembah marang saliyaning Allah.
2) Dingati-ati ing bab sahwat.
3) Aja memangan utawa migunakake pangan kang nggampangake
   rusaking raga.
4) Pada angestokna angger-anggering praja lan pranatane.
5) Aja padha cecongkrahan.

Sa. Jejer dhawuh wejanganipun Sang Guru Sejati, punika
kados pundi?
Wangsulan:
Sa. Jejer dhawuh wejanganipun Sang Guru Sejati punika:

1. Paring pitedah margi leres, inggih margi utami ingkang
   anjog ing karahayon, katentreman, tuwin kamulyan
   langgeng.
2. Paring pitedah wontenipun margi simpangan ingkang
   menggok mangiwa, ingkang anjog ing alaming paracidra,
   inggih ing alam karisakan.
3. Paring pitedah bab panggulawenthahing jiwa tuwin budi
   pakerti supados jiwanipun para siswa dados kiyat tuwin
   sehat saha sami nggadhahi budi pakerti ingkang utami.

Sb. Pathi utawi inti sarining dhawuh wejanganipun Sang
Guru Sejati ingkang kedah katindakaken dening para
siswa punika wonten pinten bab lan sinebut punapa?
Wangsulan:

Sb. Pathi utawi inti sarining dhawuh wejanganipun Sang Guru
Sejati ingkang kedah katindakaken dening para siswa punika
wonten 8 bab ingkang sinebut Hastha Sila. Dene Hastha
Sila punika wonten 2 perangan, inggih punika: Tri Sila tuwin
Panca Sila.

&a. Badan wadhag kita punika dumados saking punapa?

Wangsulan:
6a. Badan wad hag kita punika dumados saking sarining anasir 4
prakawis, inggih punika: swasana, latu, toya, bumi.

6b. Hawa nafsu punika wonten pinten lan dumados saking
punapa?
Wangsulan:
6b. Hawa nafsu punika wonten 4, ingkang dumados saking soroting
anasir 4 prakawis, inggih punika ingkang sinebut nafsu:
luamah, amarah, sufiah, mutmainah.

6c. Angen-angen punika dumados saking punapa?
Wangsulan:
6c. Angen-angen punika dumados sa king layanganipun (bayanganipun)
Tripurusa.

6d. Ingkang sinebut aku punika sinten?
Wangsulan:
6d. Ingkang sinebut aku punika angen-angen.

6e. Sinten ingkang wajib ngereh hawa nafsu kita?
Wangsulan:
6e. Ingkang wajib ngereh hawa nafsu kita punika angen-angen.

6f. Angen-angen punika pakartinipun wonten pinten lan
sinebut punapa?
Wangsulan:
6f. punika pakartinipun wonten 3, inggih punika:

1. Cipta (pikir), sinebut Pangaribawa.
2. Nalar, sinebut Prabawa.
3. Pangerti (akal budi), sinebut Kemayan.

7a. Panembah punika wonten pinten tataran?
Wangsulan:
7a. Panembah punika wonten 3 tataran, inggih punika:

1. Panembahing kawula dhateng Roh Suci.
2. Panembahing Rob Suci dhateng Suksma Sejati.
3. Panembahing Suksma Sejati dhateng Suksma Kawekas.

7b. Punapa ingkang dados sarating panembah?
Wangsulan:
7b. Ingkang dados sarating panembah punika kasucian.

8. Tujuaning gesang punika punapa?
   Wangsulan:
9. Tujuaning gesang punika: gesang mulya (bahagia) lan wangsul
   dhateng asaling gesang.

10. lng pundi dunungipun Tripurusa?
    Wangsulan:
11. Tripurusa punika dumunung ing telenging gesang, salebeting
    rahsa jati, inggih ing telenging sanubari kita ingkang sinuci.

12. Pokok kuwajibanipun Sang Guru Sejati punika wonten
    pinten? Katerangna kanthi wijang.
    Wangsulan:
13. Pokok kuwajibanipun Sang Guru Sejati tumrap para siswa
    (umat) punika wonten 5, inggih punika:

1) Juru pitedah margi leres.
2) Juru panebus dosa.
3) Juru panglipur.
4) Juru pitulung tuwin panuntun tumrap ingkang sami lumampah
   ing margi leres.
5) Hakim, asta pangadilaning Allah."

Ing sasampunipun Sadherek Jatmika sekaliyan rampung anggenipun
sami mengeti bab kasebut ing nginggillajeng matur:

"Bapak, ing sapunika kula sampun mangertos kanthi gamblang bab
jejer dhawuh wejanganipun Sang Guru Sejati. Pandangonipun Bapak
nomer Sa kala wau anggen kula mikir ngantos gumrobyos, ewa dene
meksa boten mangertos. Pangertosan kula bab punika nambahi keyakinaning
manah kula, bilih dhawuh wejanganipun Sang Guru Sejati
punika badhe katampi dening sadaya umat, inggih punika ingkang sami:

1. Kapengin lumampah ing margi leres, inggih margi utami ingkang
   anjog ing karahayon, katentreman, tuwin kamulyan langgeng.
2. Kapengin sumingkir saking margi simpangan ingkang menggok
   mangiwa ingkang anjog ing alaming paracidra, alam karisakan,
   . tuwin kasangsaran.
3. Kapengin anggadhahi jiwa ingkang kiyat tuwin sehat, saha kapengin
   anggadhahi budi pakerti ingkang utami."


Bapak Pangrasa midhangetaken kanthi manthuk-manthuk, kawistara suka renaning panggalih, paring dhawuh:

"Nak Jatmika, kula ngiyataken keyakinanipun putra kanthi pamuji mugi-mugi sadaya umat samia nggadhahi gegayuhan ingkang luhur tuwin utami wau, awit saking sih, tuntunan, saha pepadhangipun Sang Guru Sejati. Satuhu."

Wasana Sadherek Sri Rejeki sumambet atur:
"Bapak, kula nyuwun mugi kaparenga Bapak paring katerangan bab
panembah tigang tataran kados ingkang kasebut ing pandangonipun
Bapak nomer 7a, inggih punika:

1. Panembahing kawula dhateng Roh Suci.
2. Panembahing Roh Suci dhateng Suksma Sejati.
3. Panembahing Suksma Sajati dhateng Suksma Kawekas.

Punika kados pundi? Kula dereng pates mudheng."

Bapak Pangrasa:
"Nak Sri, minangkani pamundhutipun putra, kula badhe nerangaken kanthi ringkes bab panembah tigang tataran. Kawuningana, bilih panembah punika yektosipun inggih namung satunggal, inggih punika manembah dhateng Pangeran Ingkang Maha Tunggal. Dene ingkang tinatar tigang tataran punika drajating kasiswan utawi jiwanipun para ingkang nindakaken panembah. Terangipun makaten.

1. Panembahing Kawula dhateng Roh Suci

Punika kalebet tataran 1, sinebut drajat Calon Siswa, inggih punika kawontenanipun tiyang ingkang sampun tinarbuka manahipun, niyat nyiswa ing padanipun Sang Guru Sejati (Suksma Sejati) utawi ngibadah ngestokaken dhawuhipun Allah. Panembahipun para calon Siswa dhateng Pangeran punika saweg dumugi lampah nindakaken bektinipun. Utawi saweg kalebet perangan sembah raga lan sembah cipta. Dene kasucianipun saweg wiwit binangun. Upamia tiyang adus makaten, badan sampun kagebyur toya, nanging dereng kosokan. Para calon Siswa saweg mbudidaya nelukaken akunipun sarana meper ubaling hawa nafsunipun ingkang tumuju dhateng tindak ingkang nyulayani angger- anggering kautaman, kasusilan, tuwin kaadilan, linambaran tapa brata sawatawis inggih punika ngengirangi utawi matesi dhaharipun, ngunjukipun, sarenipun, sahwatipun, pakareman, tuwin kasenenganipun.

2. Panembahing Roh Suci dhateng Suksma Sejati
Punika kalebet tataran 2, sinebut drajat Siswa. Panembahipun para Siswa dhateng Pangeran kanthi linambaran raos celak, tresna tuwin sengsem sumiwi ing ngayunaning Pangeran Ingkang Maha Tunggal. Panembahipun rinaos minangka tangsul panggandh€mg antawisipun kawula lan Gusti. Dene kasucianipun sampun wiwit rinasuk. Upami tiyang adus makaten, badanipun sampun dipunkosoki kokot bolotipun; badan kasabun mawi sabun wangi. Para Siswa sampun saged nelukaken akunipun satemah kawasa njumenengaken Roh Sucinipun, inggih jiwanipun ingkang sejati ing telenging sanubari ingkang sinuci. Siswa sam pun nggadhahi watak uta mi. Panembahipun sampun dumugi heneng, hening, awas, eling. Punika kalebet perangan sembah kalbu (manah) tuwin sembah rasa.

3. Panembahing Suksma Sejati dhateng Suksma Kawekas
Punika kalebet tataran 3, sinebut drajat Guru. Panembahing para Siswa ingkang sampun dumugi drajat Guru inggih punika ingkang sampun manunggil lan Sang Guru Sejati, angesthi manunggil kaliyan Pangeran Ingkang Maha Tunggal ing telenging Gesang, salebeting rahsa jati, inggih ing telenging sanubari ingkang sinuci. Dene anggenipun mangun kasucian sampun sampurna, mila saged anglenggahi 'dhampar' budi luhur saha sampun ngrasuk 'busana anyar' ingkang edi peni abadi tuwin sumunar prabanipun. Ing tataran 3 punika sampun dumugi sampurnaning panembah utawi sejatining panembah. Ingkang manembah lan ingkang sinembah sampun dados satunggal.

Dene umat utawi Calon Siswa ingkang dumugi drajat Guru punika bebasan 'Sayuta siji ombyokan', tegesipun: boten sadhengah umat saged dumugi drajat ingkang agung wau, kajawi para piniji, awit sa king kaparenging Allah. Wondene umat ingkang piniji wau sabab sa king anggenipun mituhu angestokaken dhawuhing Allah, inggih punika ingkang sami temen-temen lumampah ing dalan rahayu, payungan Tri Sila, tuwin ngagem busana Panca Sila, nyingkiri Paliwara, inggih pepacuh-ing Pangeran.

Ingkang nguningani drajating kasiswan punika inggih namung Sang Guru Sejati piyambak. Dene ingkang nginggahaken tataran drajating kasiswan punika inggih para Calon Siswa piyambak, saking anggimipun sami temen':'temen mituhu angestokaken dhawuhipun Sang Guru Sejati ingkang cinandhi ing pustaka suci Sasangka Jati.

Nak Sri, kados cekap semanten anggen kula nerangaken bab panembah tigang tataran. Manawi putra kapengin priksa moncering andharan ing bab punika, kaparenga maos buku Bawa Raos ing Salebeting Raos. Buku wau ngewrat pengetan wejangan kula dhateng anak-anak kula: Pangaribawa, Prabawa, lan Kemayan ...

Sadherek Sri Rejeki:
.. Bapak, kula ngaturaken genging panuwun kula, dene Bapak sam pun kepareng minangkani panyuwun kula paring katrangan bab Panembah tigang tataran kanthi gamblang, ingkang darnel dhamanging pangertosan kula. Ingkang sapunika kula boten badhe tidha-tidha malih ing atasing lampah panembah. Kajawi saking punika ngengeti dhawuhipun Bapak punika wau, bilih ingkang nginggahaken drajating kasiswan punika inggih para CaJon Siswa piyambak, saking anggenipun temen-temen mituhu angestokaken dhawuhipun Sang Guru Sejati. Mila awit saking punika kula badhe nambahi derenging tekad badhe mesu brata, supados kula saged mituhu angestokaken dhawuhipun Sang Guru Sejati, supados panembah kula saged dumugi kawontenan heneng, hening, awas, eling. Ing sapunika kula mangertos sababipun punapa, dene yen kula nuju manembah, angen-angen kula tansah jumbal-jumbul saha alam pikiran kula rame kados wonten salebeting pasar malem. Dene ingkang nyababaken makaten wau amargi wekdal kula ing salebeting manembah dereng gadhah raos sengsem sumiwi ing ngayunaning Pangeran, saha dereng gadhah raos celak tuwin tresna dhateng Sang Guru Sejati. Awit saking punika alam pikiran lajeng gampil nyeleweng, kaganggu warni-warnining kawontenan ingkang nabet ing pikir tuwin sumimpen ing angen-angen. Upaminipun saweg manembah lajeng enget wos sal iter regi Rp so,- lajeng nyut enget kapengin mobil ingkang 'njenthit' dereng kelampahan. Makaten molak maliking alam pikiran yen nuju manembah. Mugi-mugi kemawon wiwit ing dinten punika kula saged netepi hubayaning manah mituhu angestokaken dhawuhipun Sang Guru Sejati ingkang narik inggahing drajating kasiswan kula, satemah kula boten badhe kombak-kombul utawi kaombang-ambingaken dening ewah gingsiring kawontenan ingkang gumelar ing donya ingkang boten langgeng punika.

Bapak, kula kapengin gadhah buku Bawa Raos ing Salebeting Raos amargi kula mireng bilih buku wau isi sesuluh kados pundi para Calon Siswa anggemipun kedah nindakaken dhawuhipun Sang Guru Sejati ingkang cinandhi ing pustaka suci Sasangka Jati. Mila buku Bawa Raos punika mujudaken buku praktikum. Nanging, sayang, kula sampun boten uman buku wau amargi sampun telas. Kula ugi sampun kintun serat saha tilpun dhateng Pengurus Pangestu bagian Perpustakaan. Kula pikantuk wangsulan bilih buku wau badhe dipuncapaken malih. Hingga sapriki kula dereng pikantuk kabar malih. lnggih, kula tampi kangge latihan sabar menanti."

Bapak Pangrasa:
"Nak Sri, kula· bingah sanget dene anggen kula ngaturi katrangan bab tataraning panembah saged tinampi dening putra, saha nambahi derenging pangudi supados putra saged minggah tataraning kasiswan.

Kula jangkung kanthi puja-puji mugi putra sekaliyan saged nampi sih nugrahaning Pangeran, kasembadan punapa ingkang putra gayuh, inggih gegayuhan ingkang luhur tuwin suci. Satuhu."

## BAB V

Sadherek Sri Rejeki:
"Dhuh, Bapak pepundhen kula, sapinten ageng tuwin gumbiraning manah kula boten saged kula aturaken kanthi tetembungan, dene Bapak tansah ngilekaken sih dhateng putra kekalih pindha ilining tirta narmada, paring pangestu winantu puja-puji supados kula kekalih saged nampi sih nugrahaning Pangeran, kasembadan punapa ingkang putra gayuh, angayahi kuwajiban ingkang luhur tuwin suci dados siswa purnama. Ingkang punika putra kekalih ngaturaken genging panuwun. Sadaya dhawuhipun Bapak kula candhi ing salebeting sanubari saha badhe kula estokaken. Ing sapunika putra boten badhe tidha-tidha malih nindakaken kuwajibaning siswa purnama. Amargi upami nyebar wiji makaten sampun mangertos caranipun. Nanging sanadyan makaten putra tansah cumadhong dhawuh kados pundi murih wiji ingkang sampun kula sebar wau boten dipuntedha ayam saha lajeng saged thukul semi ngrembaka."

Bapak Pangrasa:
"Nak Sri, bab caraning nyebar wiji punika kenging kawastanan gampil, sanadyan boten sadhengah tiyang saged nindakaken. Dene ingkang gawat tuwin awrat punika kados pundi pangupakara utawi pangreksanipun supados wiji ingkang katanem wau saged thukul semi ndadi. Makaten ugi ngayahi utawi nindakaken kuwajibaning siswa purnama punika taksih kalebet gampil, sanadyan makatena boten sadaya siswa saged nindakaken. Dene ingkang kula anggep radi gawat tuwin awrat punika bab pambudidaya utawi panggulawenthahipun supados para calon siswa ingkang sampun kadhidhik wau saged majeng lampahipun ing margining kasiswan, mituhu angestokaken dhawuhipun Sang Guru Sejati. Dene caranipun, para calon siswa wau kedah kagulawenthah kanthi tlatos tuwin sabar lan tansah kagembleng murih mangertos ingkang sayektos bab-bab ingkang kedah katindakaken. Panggulawenthah wau boten beda ibu ingkang nuntun utawi netah anakipun ingkang dereng

saged mlampah. Tumindakipun kedah adhedhasar kasabaran, kaiklasan, tuwin pangurbanan. Kajawi saking punika, para siswa purnama supados nggadhahi daya penarik kedah suka tuladha kanthi lampah ingkang nyata: upaminipun Panca Sila boten kandheg ing pangerti, nanging kedah kababaraken kanthi pakarti, rumesep ing sanubari dados budi pekerti ingkang utami. Ugi perlu suka tuladha bab selah bawa, tandang tanduk sarwa prasaja, tata susila, tuwin boten ngadi busana. Kuwajiban ingkang kedah katindakaken dening siswa purnama punika kalebet gawat tuwin awrat, nanging luhur tuwin suci. Para siswa purnama ingkang sami ngayahi kuwajiban wau badhe nampi sih nugrahaning Gusti, tinuntun saha ingayoman dening Sang Guru Sejati. Awit saking punika, miturut Pakdhe Narto, dados siswa purnama punika kedah lulusan saking sekolahan KKKP tuwin nggadhahi titel TPTP"

Sadherek Jatmika:
"Bapak, kaparenga kula sumela nyuwun priksa, kula kok dereng nate mireng bilih wonten sekolahan KKKP tuwin titel TPTP. Punapa punika sekolahan model anyar ingkang nembe kadhapuk? Sekolahan KKKP punika mulangaken ilmu punapa?"

Bapak Pangrasa:
"Tembung sekolahan wau namung istilah utawi sanepa. Dene KKKP punika cekakan saking tembung: Kemampuan, Keikhlasan, Kesabaran, Pengorbanan. Dene titel TPTP punika ingkang dipunkersakaken Pakdhe Narto: Tanpa Pameksa, Tanpa Pamrih. Dene terangipun, dados siswa purnama punika kedah mangertos utawi saged (mampu) nyebaraken pepadhang, inggih dhawuhing Sang Guru Sejati. Tumindakipun nyebar pepadhang wau kedah adhedhasar keikhlasan, kesabaran, pengorbanan, boten kanthi pameksa tuwin tanpa pamrih punapa kemawon."

Sadherek Jatmika kanthi gumujeng matur:
"We, lha dalah, kula terjebak istilahipun Pakdhe Narto. Kajawi sa king punika Bapak, kaparenga kula nyuwun priksa, manawi wonten warga/ calon siswa ingkang sampun dangu kagembleng kagulawenthah, nanging meksa mbandel utawi nylelek, ndhatengi bawa raos kemawon  boten tamtu, katingal anggimipun lelamisan. Punika lajeng kados pundi sikap utawi tanduk kita para siswa purnama utawi pengurus dhateng sadherek warga ingkang kados makaten wau? ..

Bapak Pangrasa:
.. Nak Jatmika, manawi wonten warga/calon siswa ingkang kados makaten wau, satemenipun inggih memelas sanget. Punika satunggaling bukti, bilih jiwanipun dereng kabikak (dereng tangi), taksih linimputan ing pepeteng, sanadyan sampun dipunsoroti pepadhang, meksa boten purun ngelekaken mripatipun. Nanging sanadyan makaten, para siswa purnama utawi pengurus inggih kedah ngegungaken pangaksama kanthi boten ngewahi tandang tanduk pasadherekan suci dhumateng para sadherek ingkang kados makaten wau, kanthi ngucap salebeting bates: Sami andum basuki kemawon! Nak Jatmika, kula aturi ngengeti bilih wiji ingkang kasebar dening sadherek tani punika wonten ingkang saged thukul ugi wonten ingkang boten saged thukul. Ingkang saged thukul punika wiji ingkang dhumawah ing siti ingkang loh, dene ingkang boten saged thukul wau wiji ingkang dhumawah ing lumpur, padhas, utawi sela.11

Sadherek Jatmika:
11Sadaya dhawuhipun Bapak adamel enggaring manah tuwin badhe kula estokaken. Ing sapunika kula saged nekseni leresipun sarat-sarat ingkang kedah dinarbe dening para siswa purnama, kados dhawuhipun Pakdhe Narto ingkang mawi istilah utawi sanepa, bilih para siswa purnama punika kedah wedalan saking sekolahan KKKP. Inggih waleh-waleh punapa Bapak, kula asring kadunungan raos gela utawi anyel, manawi nyumerepi sawatawis sadherek warga/calon siswa ingkang sami katingal mbandel utawi nylelek punika, saha boten temen ing prasetyanipun ndhatengi bawa raos. Ingkang makaten wau ateges kesabaran, keikhlasan kula kirang. Wiwit ing dinten punika kula badhe mbudidaya supados kula anggadhahi watak sabar tanggon ...

Sadherek Sri Rejeki sumambet:
11Mas, Mas, satemene aku iya sok kadunungan rasa kaya mangkono mau, yaiku rasa gela lan anyel cinampur rasa. kaya ngondhok-ondhok yen  meruhi ana sedulur warga/calon siswa kang katon anggone lelamisan lan ora netepi prasetya suci. Nanging bareng aku krungu dhawuhe Bapak iki mau, rasaning atiku banjur krasa ludhang lan isis. Mula, ayo Mas, wiwit ing dina iki padha bebarengan nyampurnakake pangudi supaya bisa ndarbemi watak rila legawa kanthi kasabaran kang wutuh, supaya bisa ngayahi kuwajibaning siswa purnama kanthi sampurna. 11

Sadherek Jatmika kanthi mesem nanggapi pangajakipun ingkang rayi:
111ya Jeng, ayo padha bebarengan •ngrasuk busana• Panca Sila supaya kita bisa nindakake kuwajibaning siswa purnama kanthi sampurna. II

Bapak Pangrasa:
11Kanthi sukarenaning manah kula mirengaken prasetyanipun putra sekaliyan, mugi-mugi kemawon putra sekaliyan saged ngayahi kuwajiban ingkang luhur tuwin suci wau, awit saking sih, tuntunan, pepadhang, tuwin pangayomanipun Sang Guru Sejati. Satuhu. Putra kula sekaliyan, kados sampun cekap anggen kula ngaturi sesuluh ingkang ngengingi dhawuh-dhawuh wejanganipun Sang Guru Sejati utawi ular-ular kangge ngayahi kuwajibaning siswa purnama. Minangka kangge panutup bawa raos alit-alitan punika lan minangka kangge tambahing panothoking kori Taman Kamulyan Langgeng badhe kula waosaken saperangan saking wejanganipun Pakdhe Narto ingkang katujokaken dhateng putra wayahipun ingkang cinathet ing serat Warisan Langgeng sinawung sekar Dhandhanggendhis. Cobi putra sekaliyan kula aturi midhangetaken.11

Bapak Pangrasa lajeng ngidung Dhandhanggendhis makaten.
1. 11Piyarsakna anak putu mami,
lamun sira nggayuh kasunyatan,
ora gampang sayektine,
datan kena den awur,
lan tan kena tinebus dhuwit,
ndedonga tapa brata,
marang pucuk gunung,
aninggal tatanan praja,
nyunggi kitab umak-umik turut margi,
amimba pra oliya.

2. Dedalane kang den ambah kaki,
tarlen saking padha angestokna,
Guru Sejati dhawuhe,
wejangan kang wus kasbut,
Hastha Sila ingkang jinarwi,
tetep eling pracaya,
katri amituhu,
mring Allah Kang Maha Tunggal,
kang jumeneng jroning ati kang sinuci,
sinebut Tripurusa.

3. Atinira kumbahen kang suci,
klawan tirta sari Panca Sila,
winantu tapa bratane,
ameper hawa nafsu,
kang tumuju tindak tan yekti,
ing tekad den santosa,
kababaring laku,
anindakna budi darma,
welas asih marang sagunging dumadi,
angurbana pangrasa.

4. Jroning meleng manembah mring Wlddi,
dikarasa nembus ndoning rahsa,
telenging sanubarine,
ing kono unggyanipun,
kang manembah sinembah yekti,
nanging aywa nggegantha,
marang sipatipun,
Pangeran Kang Maha Esa,
tan lyan amung mangajab sihing Hyang Widdi,
muga paring nugraha.

5. Uripira neng donya tan lami,
upamane angger menyang pasar,
tan lana neng pasar bae,
tan wande lamun mantuk,
mring sangkane wismane nguni,
ing mengko aywa samar,
yekti sira tan mantuk wismanya nguni,
temah sasar keblasar.

6. Lamun angger sira tekeng janji,
aywa pegat angger dikirira,
ingkang sareh pranatane,
napas ngucap Allah Hu,
Hu binareng napas umanjing,
Allah napas umedal,
kang santosa tuhu,
jro lelaku keh panggodha,
poma-poma angger aywa den tanggapi,
kang ikhlas ninggal donya.

7. Rasanira kumpulna sawiji,
isi eling marang Allah-ira,
poma ywa mandheg tumoleh,
anyuwuna pitulung,
mring Panutanira Sejati,
sinebut Nur Muhammad,
Utusan Hyang Agung,
muga karsa nuntun sira,
umareg ing ngayunan Hyang Mahasuci,
ywa wudhar elingira.

8. Adhuh angger anak putu mami,
ingsun datan bangkit ninggalana,
arta lan raja-branane,
duwekku mung pitutur,
ingkang luwih ajinireki,
lan kabeh bandha donya,
kang gumelar iku,
poma padha den estokna,
piwelingku ywa ninggal dalan utami,
mrih kinanthi raharja."

Sadherek Jatmika:

11Adhuh, Bapak, salebetipun kula mirengaken pangidungipun Bapak punika wau, raosing manah kula kekalih trenyuh sanget ngantos putra kekalih boten saged mbendung wedaling luh. Yektos, wejanganipun Pakdhe Narto punika wau ajinipun ngungkuli rajabrana ingkang gumelar ing donya punika. Makaten wau tumrap para ingkang sami kapengin lumebet ing Taman Kamulyan Langgeng, nanging tumrap pun cubluk ingkang mbeguguk ngutha waton, katampi remeh tuwin boten wonten ginanipun.

Bapak, rehning sam pun sawatawis dangu anggen kula kekalih umarek ing ngarsanipun Bapak, kaparenga putra kekalih nyuwun lumengser. .. Wasana Sadherek Jatmika lajeng gentos-gentos sumungkem ing padanipun Bapak Pangrasa kanthi muwun senggruk-senggruk, labet trenyuhing penggalih saha raos awrat badhe nilar Bapa pepundhenipun. Bapak Pangrasa kanthi ngelus-elus pundhakipun ingkang putra sekaliyan paring pangandika:

.. Kula ndherekaken sugeng konduripun putra sekaliyan kanthi pamuji, mugi-mugi putra sekaliyan sami nyandhung sekar cepaka mulya sawakul. ..

.. Nuwun, nuwun, .. makaten aturipun Sadherek Jatmika sekaliyan. Tamat


```{contents}

```