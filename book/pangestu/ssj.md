# SASANGKA JATI (JAWA)

```{figure} coverbk/under-construction-snb.png
:alt: underconstruction
:width: 200px
:align: center

```

```{admonition} This Book is Still Under Heavy Development
:class: warning

<mark>Progress: Input Data, Format & Typo Checking</mark>

***Buku masih dalam tahap dalam proses penyusunan, sehingga mungkin masih banyak ditemukan typo. Mohon di maklumi ya ...***

```

![sasangkajati](coverbk/sasangkajati.png)

**SASANGKA JATI** <br>
**Ngewrat Klempakan Dhawuh Wejanganipun**

<br/>

**SANG GURU SEJATI**\
**(SUKSMA SEJATI)**

<br/>

Ingkang Kadhawuhaken Lumantar Siswanipun\
**Raden Soenarto Mertowardojo**

<br/><br/>
Pinengetan Dening\
**Raden Tumenggung Hardjoprakoso**\
**tuwin**\
**Raden Trihardono Soemodihardjo**\
<br/>

**PAGUYUBAN NGESTI TUNGGAL** \
**JAKARTA** \
**2015**

---

**Sasangka Jati**

Riwayat Pangecapipun serat punika:\
Cap-capan ingkang kaping 1 : taun 1954\
Cap-capan ingkang kaping 2 : taun 1960\
Cap-capan ingkang kaping 3 : taun 1964\
Cap-capan ingkang kaping 4 : taun 1966\
Cap-capan ingkang kaping 5 : taun 1968\
Cap-capan ingkang kaping 6 : taun 1969\
Cap-capan ingkang kaping 7 : taun 1970\
Cap-capan ingkang kaping 8: taun 1971\
Cap-capan ingkang kaping 9 : taun 1976\
Cap-capan ingkang kaping 10: taun 1978\
Cap-capan ingkang kaping 11: taun 1986\
Cap-capan ingkang kaping 12: taun 2004\
Cap-capan ingkang kaping 13: taun 2005\
Cap-capan ingkang kaping 14: taun 2015

## SERAT HASTASILA

<br><br>
<span style="font-size:1.5em;font-weight:bold;">SERAT</span><br>
<span style="font-size:1.5em;font-weight:bold;">HASTHA SILA</span><br>
<span style="font-size:1.2em;font-weight:bold;">Panembahing Batos Wolung Prakawis</span>

<br>
<br>
<br>

**Buku Kandhutan I**

---

### BEBUKA

<br/><audio controls><source src="https://satyaaditech.github.io/audiolib/ssj/01%20Hasta%20Sila.mp3" type="audio/mpeg"></audio><br/>
Pangarang kula serat punika boten saking pikajeng kula piyambak, nanging lugu namung nyatheti dhawuh wejanganipun Panuntun kita Sang Guru Sejati (Suksma Sejati) ingkang dipunpangandikakaken lumantar siswanipun ingkang peparab Raden Soenarto, ing Surakarta. Dene suraosipun wejangan wau, paring piwulang dhumateng para cecaloning siswa, ingkang nedya anggayuh kasuksman, mirantosaken margi ingkang kedah dipunambah dening para lelampah, murih boten angengecer wanci, sarta saged rancag dumugining gegayuhanipun. Margi wau kula wastani: Hastha Sila, tegesipun panembahing batos wolung prakawis. Sarehning piwulang wau ing serat-serat kina karanganipun para sarjana sujana tuwin para linangkung ugi sampun kathah, mila anggen kula nyerat ing buku punika, namung kula ringkes suraosipun, dados manawi para marsudi kapengin priksa moncering and haran, satunggalsatunggalipun bab, ingkang kapacak ing buku punika, lang kung prayogi maos serat-serat sanesipun.

Ngelmu punika sagedipun dados kawruh kanyataan, kedah kanthi laku, ngelmu ingkang tanpa laku, badhe boten saged nekseni kanyataanipun (kandheg wonten ing gagasan), rumaosipun sampun saged, garanipun namung apil dhateng apalaning piwulang, nanging sejatosipun dereng paja-paja, mila saking pangajeng-ajeng kula, sadaya wewarahing Hastha Sila punika, sageda kasarira wonten ing batosipun. Dene kalampahanipun kedah dipunpeleng, upami satunggal-satunggalipun bab, tansah kapeleng salebetipun saminggu, gentos-gentos, ing dalem wolung minggu sampun kemput. Dene bilih rumaos dereng ngepleki kados suraosing piwulang wau, inggih dipunambali malih pamelengipun, sarana patrap makaten punika, para marsudi badhe rancag indhaking kasagedanipun.
<br/><br>
Surakarta, Juni 1932<br/>
<br/>
Hardjoprakoso <br/>
tuwin<br/>
Tr. Soemodihardjo<br/>

### UWAT-UWAT

Mugi andadosna ing kauninganipun para sadherek, bilih ing sayektosipun, kula makaten namung sadarmi dados warana, medharaken wejangan saking dhawuh pangandikanipun Panutan kita Sang Guru Sejati, dados sanes saking kasagedan kula piyambak, nanging kula (Soenarto) namung lugu dados margi utawi urung-urung, ingkang ngilekaken ilining sih dhawuhipun Sang Guru Sejati, inggih Panuntun kita sejati, inggih Suksma Sejati, ingkang ugi sumimpen wonten ing batosipun satunggal-satunggaling tiyang. Awit saking punika, mugi sampun sami seling serep, utawi klentu ing panampi, nginten bilih namung kula piyambak ingkang saged dados siswanipun, agengipun nginten dhiri kula ingkang dados Panutan utawi Guru Sejati, babar pisan boten kados makaten. Ananging kawuningana, jengandika inggih saged dados siswanipun Sang Guru Sejati, inggih Suksma Sejati jengandika piyambak. Dene kula makaten sami kemawon kados manungsa limrah, boten beda kados jengandika tuwin sanes-sanesipun tiyang. Amung kemawon jengandika dereng saged badhe pinanggih kaliyan Panjenenganipun, ing saderengipun jengandika marsudi netepi sadaya piwulangipun, kados ingkang sampun kaparingaken dhateng kula punika, tuwin dhateng sadherek sanes-sanesipun, samanten wau bilih jengandika parsudi kanthi genging kapitadosan ingkang santosa dhateng Panjenenganipun, inggih Guru Sejati jengandika piyambak, inggih Suksma Sejati jengandika piyambak.

Wasana tutuping atur, kula ngaturaken genging panuwun ingkang tanpa upami, dhateng Sadherek Raden Tumenggung Hardjoprakoso tuwin Sadherek Raden Trihardono Soemodihardjo, anggenipun sampun kapareng ngestokaken dhawuhipun Sang Guru Sejati, mengeti wejangan punika, ngantos dados buku cangkingan, ingkang anggampilaken dhateng lampahipun para marsudi, ingkang sami ngupados ngelmu sejati.

Pamuji kula mugi-mugi serat alit punika, sageda mewahi paedahipun, tuwin ageng pigunanipun dhateng ingkang sami taksih wonten ing salebeting pepeteng, punapa dene lajeng saged dados sesuluhipun, salebetipun sami marsudi dhateng indhaking kasuksmanipun.

Mugi rahayua sagung dumadi.

**Soenarto**

### TRI SILA

<br/><audio controls><source src="https://satyaaditech.github.io/audiolib/ssj/02%20Tri%20Sila.mp3" type="audio/mpeg"></audio><br/>

**Panembahing Ati lan Cipta Telung Prakara marang Tripurusa**

Sesanggeman gedhe kang perlu banget dilakoni ing saben dinane, yaiku:

1. Eling
2. Pracaya (Piandel)
3. Mituhu

#### 1. Eling

Kang diarani eling, iku tegese: bekti marang Pangeran Kang Mahatunggal (Gusti Allah). Dene kahanane Pangeran Kang Mahatunggal, iku sinebut: Tripurusa, tegese: kahanan siji kang sipat tetelu, yaiku:

1. Suksma Kawekas (Pangeran Sejati), tembunge Arab: Allah Taala.
2. Suksma Sejati (Panutan Sejati = Panuntun Sejati = Guru Sejati), Utusaning Pangeran.
3. Roh Suci (Manungsa Sejati), iya jiwane manungsa kang sejati.

Wruhanira, manawa sesanggeman telung prakara mau satemene wus padha sira sanggemi, nalika sira arep tinitahake urip ana ing alam donya. Dene bisane eling iku alantaran tansah manembah kalayan pelenging ati kang wening lan suci. Dene panembah iku ana telung tataran:

1. Panembahing kawula marang Roh Suci (panembahe jiwa-jiwa kang isih mudha utawa ringkih, kaya kang wus padha dilakoni dening lumrahing wong awam).
2. Panembahing Roh Suci marang Suksma Sejati (panembahe jiwajiwa kang wus diwasa).
3. Panembahing Suksma Sejati marang Suksma Kawekas (panembahe jiwa-jiwa kang wus luhur budine).

Panembah kang angka 2) lan angka 3) iku bakal padha sira lakoni kabeh, manawa sira temen pracaya lan mituhu marang pituduhe Sang Guru Sejati, sarana anetepi sesanggeman gedhe Tri Sila iki, lan uga anetepi kalakuan becik limang prakara, kaya kang bakal katerangake ana ing perangan: Panca Sila. Sira ora bakal bisa umarek ing ngarsane Sang Guru Sejati, manawa sira durung netepi Hastha Sila iki, amarga iya pituduh mau kang bakal nuntun ing sira sumiwi ing ngarsane Sang Guru Sejati, lan iya Panuntunira kang sejati kang bakal ngeterake sira marang pangayunaning Pangeran (Suksma Kawekas).

Kawula ora bisa sumiwi dhewe ana ngayunaning Pangeran, manawa ora antuk pitulungane Sang Guru Sejati kang paring tuntunan, pepindhane kaya dene lawa kang mabur ana ing wayah awan, kang banjur mati sabab kebloloken dening sunaring srengenge. Guru Sejati iku pepindhane kaya dene rembulan, kang nampani soroting srengenge (Suksma Kawekas) kang padhange ora gawe bloloking lawa lan sapepadhane. Mangkono mungguh perlune kawula bisane oleh tuntunane Guru Sejati, supaya slamet anggone lelaku ing dalaning kautaman, awit saka iku perlu banget kawula tansah ngangkaha bisane tunggal kahanan kalawan Guru Sejati (Suksma Sejati), murih bisa umarek ing dhamparing Pangeran (Suksma Kawekas).

Mungguh elinge marang Tripurusa mau, ing saben dinane padha diparsudia kang nganti kulina, pepindhane kaya dene wong luwe, elinge marang pangan kang ora susah mawa pangatage luamah. Dadi sanadyan pinuju lumaku, thenguk-thenguk, sajrone nyambut gawe, turu, lan ing wanci apa wae, bisaa tansah eling marang Pangeran Kang Mahatunggal (Suksma Kawekas - Suksma Sejati - Roh Suci).

Sumurupa mungguh nugrahane eling kang langgeng iku, bisa nuntuni sira marang watak weweka, yaiku nyilah-nyilahake kang bener lan kang luput, kang nyata lan kang dudu, kang langgeng lan kang owah gingsir. Samubarang tindak-tanduk, kang sira lakoni ing saben dinane, manawa langgeng elingira mau, bakal ora pisah lawan weweka, nadyan kongsi tumeka ing delahan.

#### 2. Pracaya (Piandel)

<br/><audio controls><source src="https://satyaaditech.github.io/audiolib/ssj/03%20Pracaya.mp3" type="audio/mpeg"></audio><br/>
Sanadyan sawenehing golongan, ana kang ngremehake marang bab pangandel, nanging satemene piandel iku dadi prabot kang wigati, utawa tali kang kuwat, kang bisa anggandheng rasanira lawan kang sira bekteni. Kapriye anggone Sang Guru Sejati (Suksma Sejati) bakal bisa mitulungi sira, manawa sira ora darbe piandel ing Panjenengane, amarga ora ana tali panggandheng kang nekakake ilining daya kekuwatane. Awit saka iku, manawa sira ngangkah bisane oleh pitulungan saka Panjenengane, sira kudu pracaya marang Sang Guru Sejati, awit Panjenengane iku pancen wus kinanthekake ing sira, supaya dadi Panutanira, Panuntunira, iya Guru Sejatinira. Wruhanira manawa sejatinira (Roh Suci), iku siji lawan Suksma Sejati (Guru Sejati) lan Suksma Kawekas (Pangeran Sejati), dadi yen sira ora darbe pangandel, iku sira prasasat amedhot tali rasa kang anggandheng sira lan Panjenengane. Sumurupa, manawa ora ana piandel kang santosa, ora bakal ana ilining sih lan panguwasa linuwih saka Panjenengane. Mula upayanen kanthi gunging piandel marang Panuntunira Sejati mau, dikongsi bisa katemu aneng telenging batinira, supaya sira tansah ingayoman ing salawas lawase, sarta tansah tinuntun ing Panjenengane marang dalan kang bener, kongsi tumeka lan anjog ing gegayuhanira kang sanyata.

Akeh wong kang ngucapake kawicaksanan: Manungsa kudu pracaya marang dhiri pribadi. Nanging satemene akeh kang padha ora ngerti, endi kang diarani dhiri pribadi, lan kapriye dedalane supaya manungsa tetep ngandel-kumandel marang dhirine priangga. Kang akeh-akeh weruhe lagi marang dhirine kang ora langgeng, sinengguh iku kang dadi Panutan lan Panuntune Sejati[^1]

[^1]: Kawontenaning dhiri ingkang kenging risak, kateranganipun kawrat ing buku bab: Gumelaring Dumadi, Buku Kandhutan III.

Satemene sejatinira iku soroting Pangeran, lan Pangeran iku tunggal kahanan lawan sejatinira, awit saka iku ora ana samubarang kang sira ora bisa nglakoni, janji sira temen-temen wus bisa katemu lawan Panuntunira kang sejati, iya Gurunira kang sejati, amarga iya Suksma Sejati mau kang bakal paring pituduh marang sira mungguh gawat rungsiting lakunira aneng dalaning kautaman, mula disantosa niyatira nganti kaya adeging gunung waja.

#### 3. Mituhu

<br/><audio controls><source src="https://satyaaditech.github.io/audiolib/ssj/04%20Mituhu.mp3" type="audio/mpeg"></audio><br/>

Kang diarani mituhu, yaiku ngestokake dhawuhe Pangeran, kang lumantar Utusane, iya Suksma Sejati kang dadi Panuntun sarta Gurunira kang sanyata. Satemene sakehe kuwajibanira kang akeh-akeh, iku ringkesane mung saprakara, yaiku: niyat anglakoni pakaryane Sang Guru Sejati.

Sanadyan sira katekan prakara apa wae, ora kena babar pisan kelalen niyatira mau, amarga sejatine ora ana pakaryan utama kang tumiba ing sira, kang dudu pakaryane Sang Guru Sejati. Sakabehe panggawe becik lan rahayu tumrap sakehe manungsa, iku pakaryane Sang Guru Sejati, atas asmaning Pangeran Kang Maha Agung. Marmane padha dilakonana ing sapandumira dhewe-dhewe kalayan talesih lan titi, supaya ing sabisa-bisa pakaryan mau kaleksanan kalawan sampurna.

Aja sira kapengin age-age nandangi pakaryan gedhe, utawa ngareparep tekane pakaryan gedhe, amarga pakaryan gedhe iku arang tekane, kang mesthi kerep sira sandhung iku pakaryan kang cilik-cilik. Sira aja ngremehake marang pakaryan kang cilik-cilik iku, sabab yen sira durung kulina nandangi pakaryan kang gampang, kapriye anggonira bakal bisa nandangi pakaryan kang angel. Mulane samubarang kang tinemu ana ing tanganira, lakonana kalawan temen-temen ing ati suci, atasna awit saka karsaning Gusti, amarga ora ana pakaryan ing donya iki, kang ora atas saka karsaning Pangeran, nadyan kang katone remeh pisan, siji-sijining wong padha anduweni kuwajiban dhewe-dhewe, kang bisa nyukupi marang kabutuhaning ngaurip, mulane sira aja rumangsa luwih luhur katimbang liyane, jalaran lakune urip iku padha samad-sinamadan siji lan sijine.

Yen sira temen-temen mituhu marang tuntunane Sang Guru Sejati, ora ana prakara kang bisa nyimpangake sira saka dalaning kautaman kang sira lakoni. Sanadyan ana godha rencana apa wae, kayata: kasenengan utawa pakareman bab kadonyan, sira kudu tansah tetep pangambahira ing dalan kautaman mau, kanthi mituhu marang tuntunane Sang Guru Sejati, niyat anglakoni kabeh piwulange. Iya piwulange iku kang sinebut dalaning kautaman kang sira liwati, mulane dalan mau kudu tunggal kahanan lawan sira, luluh dadi sawiji ing dalem atinira, aja kongsi ana renggange sathithik-thithika.

### PANCASILA

**Watak Kautaman Limang Prakara**

<br/><audio controls><source src="https://satyaaditech.github.io/audiolib/ssj/05%20Panca%20Sila.mp3" type="audio/mpeg"></audio><br/>

Supaya bisa sampurna anggonira nglakoni sesanggeman telung prakara mau, sira wajib marsudi bisane anduweni watak utawa kalakuan becik limang prakara, yaiku:

1. Rila.
2. Narima.
3. Temen.
4. Sabar.
5. Budi luhur.

#### 1. Rila

Sejatine kang ingaran rila iku enggaring ati, tumrap anggone masrahake kabeh darbeke, wewenange, lan kabeh wohing panggawene marang Pangeran, kanthi legawa (iklas), amarga angelingi manawa kabeh iku ana ing dalem panguwasane Pangeran, mulane kudu ora ana sawiji-wiji kang nabet ing atine. Awit saka iku wong kang anduweni watak rila, ora patut yen ta ngarep-arepa pituwasing lakune, apa maneh yen ngantia susah utawa anggresah, tumrap kabeh panandhang kang lumrahe ingaran sangsara, panyamah, pitenah, kelangan bandha, drajat, kasripahan, lan sapanunggalane. Wong kang rila ora anduweni melik babar pisan marang pangaji-aji lan suwur, apa dene kemeren sarta dahwen. Wong kang rila iku anduweni watak: ora kelet marang kabeh barang kang bisa rusak, nanging dudu wong kang nglirwakake kuwajiban. Wose yen sira arep anduweni watak rila, sinaua lan kulinakna enthengan kanthi legawaning ati, yen dijaluki pitulungan ing wong liyan, tumrap panggawe utama, manut sakuwasanira. Sarana tindak kang mangkono sira saka sathithik, bakal tumeka ing tataran: ora winengku lan ora mengku paracidraning kahanan (donya).

#### 2. Narima

<br/><audio controls><source src="https://satyaaditech.github.io/audiolib/ssj/06%20Narima.mp3" type="audio/mpeg"></audio><br/>
<mark>Narima iku akeh lerege marang tentreming ati</mark>, dadi dudu wong kang lumuh ing gawe, nanging kang narima ing sapandum. Apa kang wus cinekel ana ing tangane, digarap kanthi senenging ati, ora murka lan ora ngangsa-angsa. Narima iku ora mengini darbeking liyan, sarta ora meri marang kabegjane liyan, mulane wong kang narima iku kena den arani wong kang sokur ing Pangeran. Panarima iku sawijining bandha kang ora bisa entek, mulane sing sapa golek sugih upayanen aneng jroning panarima. Wong kang narima iku begja ing sajroning uripe, amarga dheweke menang karo owah gingsiring kahanan. Sumurupa manawa kauripan ing donya iku sawijining cakra panggilinganing mangsa kang owah gingsir; yen sira narima kalawan apa kang wus pinaringake dening Pangeran marang sira, sira bakal dadi sugih-sugihing wong ana ing antarane para manungsa. Yen pepenginanira ora bisa kasembadan, narimaa kalawan apa kang wus sira darbeni, amarga sanadyan kabeh mau ora bisa kacandhak, nanging saperangan rak iya wis sira cekel utawa sira darbeni. Mung panarima kang bisa nuntun marang padhanging atinira, amarga panarima iku isi ayem lan tentreming ati, mula sira bakal ora krasa marang kombak-kombuling lelakon kang sira sandhang, dene kang sira perlokake, mung angestokake dhawuhe Sang Guru Sejati, kaya kang wus kasebut aneng sesanggeman gedhe Tri Sila kang angka telu, yaiku mituhu.

#### 3. Temen

<br/><audio controls><source src="https://satyaaditech.github.io/audiolib/ssj/07%20Temen.mp3" type="audio/mpeg"></audio><br/>
Temen iku tegese kang baku: netepi janji utawa netepi sesanggeman, sanadyan wus kelair ing wicara utawa isih kabatin (niyat) iya padha wae. Dadi wong kang ora netepi niyate, iku jenenge nyidrani karo batine dhewe, dene yen niyat mau wus kelair ing wicara, mangka ora ditetepi, iku gorohe mau ateges diseksekake marang wong liya.

Padha sinaua marang katemenaning atinira, amarga temen iku nekakake marang adil, dene adil iku nuntun marang kamulyan langgeng. Temen iku maweh kakendelan, sarta katentreman marang ati, lan uga nucekake ati, apa dene agawe tulusing pambekan. Wong ora bisa nglakoni agama kalawan becik, manawa atine ora suci, dene ati ora bisa suci, manawa ilate uga ora suci. Kang tetep marang bener, sanadyan katemenanira mau bisa agawe kapitunanira, lan aja sok dhemen goroh, nadyan gorohira mau bisa agawe kauntunganira.

Mung yen wong celathu temen, lan tumindak kang cocog karo kanyataan, tegese tumindak kalawan bener, wong mau temen bisa sampurna. Wong bodho kang temen, iku luwih becik katimbang wong pinter kang cidra. Satemene wong kang ora kena pinitaya unine, utawa ora netepi janji lan kasaguhane, iku kalebu ewone wong munapek (lelamisan). Kang mangkono bakal ora bisa oleh sihing Pangeran. Para cecalone siswa kang padha ngangkah supaya bisa katemu lan Sang Guru Sejati, poma padha netepana samubarang prakara kang wus sira sanggemi.

#### 4. Sabar

<br/><audio controls><source src="https://satyaaditech.github.io/audiolib/ssj/08%20Sabar.mp3" type="audio/mpeg"></audio><br/>

Sumurupa manawa watak sabar iku becik-beciking bebuden, kang kudu dinarbe para cecalon utawa siswa. Kabeh agama padha nyaritakake, yen Pangeran iku asih marang wong kang padha sabar bebudene. Sabar mono tegese momot, kuwat nandhang sakehing coba, nanging dudu wong kang pepes pangarep-arepe, balik wong kang santosa atine, jembar sesurupane, ora rupak budine, pantes mungguh den aranana segaraning kawruh, marga saka anggone wus ora ambedak-bedakake emas lan lempung, mitra lan mungsuh wus kaanggep padha wae. Pepindhane kaya dene segara kang kamot diiseni apa-apa, lan ora bisa ambaludag dening kajogan saka kali-kali ing ngendi wae.

Awit saka iku sira kang padha ulah kasabaran, padha diangkaha bisane sumingkir saka wewatakan cekak rupak, sarta brangasan.

Wong kang padha cekak budine, iku jalaran saka pikire winatesan ing kawruhe, anganggep keliru marang kawruhing liyan kang ora padha karo kawruhe dhewe. Mara mardikakna pikirira, sarana angajeni sarta matrapake kasabaran marang para agama, awit kabeh mau pituduh dalan marang Pangeran, kaya dene agamanira dhewe.

Pangeran ora ngutus Utusane, supaya jor-joran mungguh apiking kawruhe, nanging padha kautus supaya ngelingake marang sesanggemane kawula, kanthi pituduh dalan bener kang anjog ing Pangeran. Kapara luwih becik yen sira mangerti marang agamaning liyan, perlune mbok manawa sira arep tetulung, bisa weruh kapriye mungguh cara-carane agamane wong mau.

Kasabaran iku pepindhane kaya sawijining jamu omben-omben kang pait banget, kang mung bisa diombe dening para santosa ing budi, nanging bisa marasake kasusahan lan lelara. Mulane para santosa padha ora nacat lan angremehake, marang wong kang anduweni panganggep, yen sarengating agama iku kang luwih perlu, amarga saraking agama iku uga ana perlune, kanggo nuntuni marang para jiwa-jiwa kang isih ringkih, yaiku tumrap marang umuming wong akeh, supaya padha bisa tata uripe, ora nunjang palang sakarep-karepe dhewe. Nalika sira isih bocah, iya isih perlu diereh, kanthi tatanan kang prayoga dening wong tuwanira, supaya bisa kareksa kaslametanira, nanging wong kang wus diwasa saya mundhak tuwane, carane bocah iya banjur ditinggal, ewa samano yen kongsi kalalen marang carane bocah, iya ora bisa tetulung utawa mulang muruk marang bocah. Mulane sira kudu ngrengkuh kalawan sabar sarta katresnan marang sadhengah wong, kaya dene pangrengkuhira marang kang sira tresnani. Sakehing prakara kang angel sarta gawat, bakal dadi gampang mung sarana kasabaran, amarga iya kasabaran iku, kang dadi dalan anekakake marang apa kang sira gayuh. Dadi sabar iku dudu niyat kang mung kandheg ana ing pangarep-arep utawa ing catur wae, nanging tumindak satitahe kanthi ajeg lan tlaten, nganti kacandhak apa kang dadi gegayuhane.

#### 5. Budi luhur

<br/><audio controls><source src="https://satyaaditech.github.io/audiolib/ssj/09%20Budi%20Luhur.mp3" type="audio/mpeg"></audio><br/>

Budi luhur mangkono tembung rong wanda kang digandheng dadi satembung aran, yaiku saka tembung budi lan luhur. Budi iku saperangan saka watake Suksma Sejati, tegese: padhang, kang minangka damaring manungsa sejati Uiwa). Dene sorote budi iku tinampan ing cipta (pikir), mung wae rehning cipta iku dadi pirantining jiwa, kang anggandheng antaraning Tripurusa lan kabeh piranti kang dadi wadhahe, mula cipta mau anduweni watak rong prakara, padhang lan peteng. Padhang iku sejatine wataking Tripurusa, dene peteng iku watake wadhahe. Wataking Tripurusa iku dadi kekuwataning manungsane sejati, dene watake wadhah utawa piranti-piranti iku dadi kekuwataning tetunggangane (kewani). Manawa wong pinuju padhang pikire utawa anduweni rasa tentrem, iku ciptane pinuju runtut gandhenge lawan kekuwataning manungsane, mulane soroting budine bisa tinampan ing ciptane. Dene yen pinuju peteng, iku soroting budi ora bisa tinampan ing ciptane, amarga ciptane mau rinegedan ing pepenginane. Dadi yen sira ngangkah supaya tansah runtut ciptanira, sira kudu tansah ngereh watak-watake roh kewaninira, sarana mangun watak utawa kalakuan becik limang prakara, kaya kang kasebut ing perangan Panca Sila iki kabeh, supaya sira bisa dadi dalan utawa lantaran, ambabarake karsaning Pangeran, manut pituduhe Panutanira Sejati, iya Gurunira kang sejati, yaiku Suksma Sejati.

Dene tembung: luhur, iku sipating Pangeran Sejati, iya Suksma Kawekas, kang tansah angilekake daya kekuwatane, lumantar Suksma Sejati. Dadi tembung budi luhur iku, mungguh karepe, manungsa tansah marsudia bisane mirip kalawan watak-watak utawa sipat-sipating Pangeran kang Mahaluhur, kayata: welas asih marang sapepadhane titah, suci, adil, ora ambedak-bedakake drajat, gedhe cilik, sugih miskin, direngkuh kaya sadulure dhewe, nanging iya ora ngilangake tata krama lan kasusilan. Dhemen tetulung sarta ngayomi kang ora kanthi pamrih barang-barang (kurban) lan sapanunggalane kang tumuju marang karahayon. Dene kurban mau ora mung awujud: bandha, bau, lan pikiran, nanging manawa perlu iya nganti tekan jiwane. Kabeh iku tumindake ora kalawan mutatuli, sarta kasurung ing hardane kekuwataning kewanine (hawa napsune), nanging kanthi pepadhang kang tinemu saka anggone mituhu marang kabeh pituduh sarta piwulange Sang Guru Sejati. Awit saka iku, ing sadurunge manungsa manut miturut, angestokake kabeh pituduh utawa piwulange Sang Guru Sejati, mangka kesusu arep anindakake budi luhur, iku iya isih sasar-susur, amarga durung bisa kasorotan ing pepadhange budi, mula adhakane banjur nyulayani karo karsaning Pangeran, kang mangkono ora bisa dadi kurban kang konjuk ing Pangeran.

Sarehning karepe piwulang budi luhur iku mengku pirang-pirang bab, saupama diprinci katrangane ngandhar banget, mulane piwulang budi luhur dipernahake ana ing buri dhewe, amarga diterangna kang kaya ngapa wae, yen durung mangerti surasane piwulang bab rila, narima, temen, sarta sabar, iya bakal kurang dhamang panampane.

## SERAT PALIWARA

<br/><audio controls><source src="https://satyaaditech.github.io/audiolib/ssj/10%20Paliwara.mp3" type="audio/mpeg"></audio><br/>
**Pepacuhipun Pangeran Sejati Dhateng Manungsa**

Buku Kandhutan II

### BEBUKA

Sadaya ingkang kasebut ing serat Paliwara punika, sanes saking karanganipun juru mengeti piyambak, nanging lugu namung nyatheti dhawuh pangandikaning Guru Sejati, inggih Suksma Sejati, ingkang lumantar tutuking siswanipun, peparab Raden Soenarto ing Surakarta.

Wiyosing dhawuh pangandika, ingkang lajeng kadadosaken serat cangkingan angka 2 punika, mawi sabda pambuka makaten.

"**_Sumurupa para siswaning-Sun, satemene tumrap para kang wus dhuwur drajating kamanungsane, kaya wus cukup anyumurupi marang surasane piwulang Ingsun, iya pathining piwulang wolung prakara, kaya kang wus padha sira pengeti ana ing layang kang sira wenehi tetenger aran: Hastha Sila. Tumrap jiwa-jiwa kang wus diwasa mau, mesthine iya wus padha mangerti, yen anindaki panggawe becik (utama) iku iya wus ateges dipenging nindaki panggawe sasar, utawa ora bakal tumindak mangiwa maneh. Nanging tumrap para sadulurira kang akeh-akeh, kang kalebu ewone jiwa-jiwa kang isih mudha, iku iya isih perlu diwenehi pepacak, supaya padha anyingkiri panggawe dosa, mula sawetune pengetanira layang Hastha Sila sarta pepacuh iki, sira wus padha anetepi ajak-ajak marang panggawe becik, yan nyegah marang tindak kang dudu, mula padha piarsakna dhawuh Ingsun iki._**"

Awit saking wiyosing dhawuh pangandikanipun Guru Sejati ingkang makaten wau, mugi-mugi sageda amemungu panggalihipun para marsudi, tansah enget dhateng pandamel sae (utami), tuwin anyingkiri pandamel awon, kados ingkang kawrat wonten ing serat Paliwara punika sadaya, murih kita para kawula sami saged antuk nugraha, tuwin manggih kabegjan ageng, inggih wewengan ingkang minangka panothoking konten, nyuwun menganing wiwaranipun kadhaton ngaras kursi, inggih ing alam katentreman langgeng, inggih dununging kasunyatan jati.

Minangka tutuping atur, kula suka sukur ing Pangeran tuwin Utusanipun sejati, mugi sumebaring serat cangkingan angka 1 tuwin angka 2 punika sageda amewahi pajaring panggalihipun para nupiksa, ingkang sami lelumban wonten ing samodraning kadonyan, tuwin dadosa jalaraning katarbuka, mituhu dhateng sadaya dhawuhing Pangeran, ingkang lumantar Utusanipun, inggih Suksma Sejati, ingkang dados Panuntun kita saha Guru kita ingkang sejati.

Satuhu<br/>

Surakarta, September 1932<br/>
Hardjoprakoso<br/>
tuwin<br/>
Tr. Soemodihardjo<br/>

---

### MANGAYUBAGYA

Kirang tetembungan ing donya, tuwin inggih taksih nguciwani dipunangge angaosi dhateng ajining serat Hastha Sila tuwin serat Paliwara punika, ingkang kababaripun saking tumuruning nugrahanipun Pangeran, inggih pepadhang ingkang kaampil Utusanipun, awujud sabda pangandika langgeng, lumantar Sang Guru Sejati, inggih Suksma Sejati, ingkang dados Panuntun kita sejati, tuwin ingkang sumimpen wonten telenging gesang kita para manungsa.

Anggen kula mangayubagya dhateng wedaling serat kekalih punika, kula kantheni genging panalangsa miwah sumungkeming batos kula, minangka tandhaning suka sukur tuwin pangastuti kula ing Pangeran dalah Utusanipun (Guru Sejati), dene sampun kapareng paring pepadhang dhumateng kita sadaya, ingkang sami lumampah sesarengan wonten ing donya.

Kados kula sampun boten perlu nglairaken tetembungan ingkang kathah-kathah malih, amargi tumrap kawontenan kula, kados sampun cekap idhem, dhateng purwakaning atur kula, ingkang sampun kawrat ing uwat-uwatipun serat Hastha Sila. Dados kawontenan kula makaten, amung kados candraning gangsa, ingkang ungelipun namung manut dhateng karsanipun ingkang kagungan gangsa, mila badhe pinaiben utawi pinitados, kaanggep laras utawi blero, punika kula sumanggakaken para nupiksa, kados pundi anggening sami nampeni, punapa sarana pamirengan ingkang taksih blero, utawi sampun laras runtut sayektos? Tegesipun taksih mawi kacamboran ing resresing manah, punapa kanthi weninging panggalih suci, punika namung saged kabatang dening ingkang nyarirani piyambak.

Wusana, kula matur genging panuwun ingkang tanpa upami, dhateng Sadherek Raden Tumenggung Hardjoprakoso tuwin Raden Trihardono Soemodihardjo, anggening sampun angestokaken dhawuhing Guru Sejati, mengeti dhawuh pangandikanipun, ingkang lajeng dados serat cangkingan angka 2 punika.

Mugi-mugi serat Paliwara ingkang dados sisihanipun serat Hastha Sila punika, saged amigunani dhateng lampahipun para marsudi, ingkang sami lumampah wonten ing margi utami, temah saged dumugi ing purug ingkang sinedya, kanthi pangayomanipun Sang Guru Sejati. Satuhu.
<br><br>
Surakarta, September 1932
<br><br>
Mugi rahayua sagung dumadi.
Soenarto

---

### PEPALI

<br/><audio controls><source src="https://satyaaditech.github.io/audiolib/ssj/11%20Pepali.mp3" type="audio/mpeg"></audio><br/>

**Wewaton Laranganing Pangeran Tumrap Marang Manungsa**

Samengko Ingsun (Suksma Sejati) arsa paring wewulang, minangka sisihane piwulang Ingsun, kang wus padha sira pengeti, lan banjur sira wenehi tetenger aran layang Hastha Sila. Satuhune piwulang kang bakal Sunwedharake iki, yaiku wewaton laranganing Pangeran, tumrap para manungsa kabeh, kang kudu diestokake, lan aja padha diterak, amarga kabeh larangan mau, manawa ora padha disingkiri utawa didohi, bakal padha nampani piwelehing Pangeranira (Allah Taala), manut abot enthenging dosa kang padha dilakoni, mula dhawuh Ingsun iki banjur padha pengetana, lan kena disebarake marang sanak kadangira, kang padha isih urip aneng donya, amarga satuhune akeh para kawulaning Pangeran kang padha nglakoni dosa, saka panuntune iblis, yaiku padha wani nrajang, kang dadi laranganing Pangeran mau. Dene larangan-larangan iku, padha wae kaya kang wus pinengetan para Utusan kang wus kapungkur, kang saiki banjur padha diremehake dening para manungsa kang padha kablinger akale, jalaran saka dayaning kawruh warna-warna, kang ora nuntun marang karahayon utawa marang pepadhang, nanging malah agawe bingunging ciptane, lan pepeteng kang anglimputi rohe, kongsi padha numbuk bentus, kasasarake dening iblis, pamrihe mung padha tetukaran lan pasulayan, padha uga kang anduweni piandel, utawa kang ora anduweni piandel, padha ora sepen pamrih, nganti padha lali marang Pangeran lan Utusane kang sejati, iya Ingsun (Suksma Sejati) kang kadhawuhan nuntun sira kabeh, supaya sira padha slamet anggonira lumaku aneng pepetenging donya tumekaning delahan, bisa bali marang pangayunaning Pangeranira maneh.

Wruhanira mungguh wewaton laranganing Pangeran, iku kena kaperang dadi limang perangan kang gedhe, cethane mangkene.

#### Pepacak kang Kapisan : Aja Manembah Marang Saliyane Allah

Para kawulane Allah, sira aja padha manembah marang kang dudu mesthine sinembah, aja padha mangeran marang kang dudu mesthine pinangeran. Sapa ta kang dudu mesthine sinembah utawa pinangeran mau, yaiku: para jawata (dewa), jim, setan, sapiturute, utawa para manungsa kang kalebu ing golongan k􀀿no, kang wus padha asipat alus, kang ora maujud, nanging iya wujud, sarta kala-kala uga mujud wadhag, saka panguwasane. Sanadyan iku mau iya padha darbe panguwasa, nanging sejatine iya saka panguwasa peparinge Pangeranira (Allah Taala), padha wae karo panguwasa kang pinaringake marang sira kabeh. Nanging sira satemene padha ringkih, marga saka pakartinira dhewe, nilapake marang Panuntunira, iya Ingsun (Suksma Sejati), kang dadi Gurunira kang sejati, mula disantosa elingira sarta piandelira marang Pangeranira lan marang Ingsun, supaya sira bisa mituhu lan ngestokake kabeh dhawuhing Pangeran, kang lumantar Utusane, iya Ingsun (Suksma Sejati) kang bakal paring pangayoman marang sira, supaya sira ora bisa dicedhaki dening iblis.

Wruhanira, para sipat kang alus-alus mau, padha rumangsa kuwasa pribadi, mulane banjur padha ngaku jumeneng Pangeran lan banjur padha njaluk disembah, nanging iku satuhune titah kang padha mukir marang Pangerane Sejati (Allah Taala), ewa samano para manungsa kang padha kalimput ing pepetenging atine dhewe, iya ora sathithik cacahe, malah akeh banget kang padha kablinger piandele, banjur padha manembah marang titah kang padha ngaku Pangeran mau, marga saka wulange padha kinira yen bener, sanadyan katone uga kaya wus bener, amarga iya isi pituduh marang dalan bener, nanging iya isih durung bener.

Wong-wong kang padha kesasar piandele iku, kaya pepindhane wedhus ing pangonan, kang nilapake pangone (panuntune), lunga klambrangan manut karepe dhewe, kesasar-sasar lakune, lan banjur dimangsa ing sato galak. Mula Ingsun banjur ora bisa anggiring mulih, bali menyang kandhange.

Wruhanira, satuhune manembah marang barang kang kasatmata, iku panembah kang keliru, lan manembah marang wujud, sanadyan wus asipat alus, kang mung bisa katon ana sawanganing batin wae, utawa katon ana ing geganthaning cipta, iku uga keliru, amarga Pangeran kang sejati iku, ora arah, ora enggon, ora rupa, ora warna. Awit saka iku sira aja anggegantha Pangeran, utawa mujudake Pangeran minangka sesembahanira, amarga Pangeran iku ora sipat lan ora sinipatake, sarta gedhe-gedhening dosa iku, ora kaya dosane wong kang manembah marang kang dudu mesthine sinembah mau, mula aja padha keliru panembahira. Amarga ing pungkasane , Pangeran bakal paring piweleh, kang sira wus ora bisa martobat maneh.

Mula mumpung lawanging swarga durung mineb tumrap sira, disantosa elingira, piandelira, lan panembahira marang Pangeran lan Utusane Sejati, iya Ingsun (Suksma Sejati), kang wus kinanthekake ing sira dadi Panuntunira, iya Gurunira kang sejati, supaya Ingsun bisa nyowanake sira, bali marang ngayunaning Pangeranira, iya ing alam katentreman sejati, kang tan kena ing owah gingsir.

#### Pepacak kang Kaping Pindho: Dingati-ati Bab Sahwat

<br/><audio controls><source src="https://satyaaditech.github.io/audiolib/ssj/12%20Pepacak%20Kaping%20Pindho.mp3" type="audio/mpeg"></audio><br/>

Larangan kang kaping pindho, sira padha dhinawuhan ing Pangeranira, aja padha anggegampang utawa nindakake kang mesthine kudu ora sira tindakake, terange mangkene.

Wruhanira mungguh sejati-jatine kuwajibanira kang sakawit tinitah dadi lanang lan wadon, iku saka karsaning Pangeran, sira padha kautus dadi dalan utawa lantaran tumuruning Roh Suci, kang bakal dadi pencaring tedhak turunira. Para wong lanang iku kang dadi lantaran, anggone Pangeran anurunake Roh Suci, dene wong wadon dadi lantaran anampani sarta madhahi tumuruning Roh Suci mau, kang bakal binusanan aneng jroning guwa garbane[^2], mula padha reksanen kang becik tumrap kanugrahan peparinge Pangeranira mau, lan aja padha nganggo dolanan marang kuwajibanira iku, karana kasenengan anuruti sahwat. Sawise sira anetepi wajibing jejodhoan utawa salaki rabi kang sah, iya kang tetep marang wajibira mau supaya bisa pethuk kalawan karsaning Pangeran. Amarga yen sira mung padha ngumbar sahwatira wae, ora ngelingi marang kuwajibanira anerahake wiji, sira uga bakal nampani piwelehing Pangeranira, saka anggonira nerak pepacak mau. Mula aja padha nganggo dolanan ing atase kuwajiban, yen sira isih kapengin anurunake wiji, amarga ing atase manungsa ora patut anglakoni wajibing urip (salaki rabi) kang tanpa kasusilan, mung karana nuruti kasenenganing sahwat, kongsi lali marang kuwajibane mau, yaiku tinanggenah dadi lantaran tumuruning Roh Suci, lan amadhahi Roh Suci, iya soroting Pangeran, kang bakal tinitahake dadi rowangira, agawe tata raharjaning bumi. Mula yen sira isih karep marang jejodhoan, iya nganggoa kasusilan, sarta tataning salaki rabi kang sah, kanthi talining katresnan, dadi ora saka pameksa utawa karana arep ngumbar kasenenganing sahwat, nanging iya kang mijil saka sucining atine dhewe, temen wus padha sarujuk, bakal padha anetepi marang wajibe dhewedhewe, sarta wus dililani dening wong tuwane, utawa kang minangka waline, kanthi sineksekake marang sanak kadange lan sapanunggalane, kang kajibah nekseni sahing tali jejodhoan.

[^2]: Bab punika terangipun kasebut ing Buku Kandhutan III, Gumelaring Dumadi.

Tumrap wong lanang kang gedhe sahwate, yen perlu uga kena rabi luwih saka siji, nanging iya kudu eling marang wajibe mau kanthi adil, aja mung kaanggep klangenan utawa kasenengan kang mung sawatara waktu wae. Amarga sumurupa sira, para kawulaning Allah, satuhune ngumbar sahwat, iku ora kalebu perangane budi luhur, nanging iku pakartine titah asor, mula yen sira rumangsa dadi manungsa, iya anetepana wajibira mau kanthi tatanan kang susila.

#### Pepacak kang Kaping Telu : Aja Memangan utawa Migunakake Pangan kang Anggampangake Rusaking Raga

<br/><audio controls><source src="https://satyaaditech.github.io/audiolib/ssj/13%20Pepacak%20Kaping%20Telu.mp3" type="audio/mpeg"></audio><br/>

Larangan kang kaping telu, sira aja migunakake dayaning jagat gedhe, kang bisa ngrusakake jagat cilik. Apa ta kang ingaran dayaning jagat gedhe iku, kayata: sawarnaning thethukulan utawa asil bumi kang mawa wisa, kang bisa agawe rusaking raganira lan iya rohira. Akeh manungsa kang padha anjupuk jasad-jasading thethukulan, lan sapanunggalane kang mawa wisa mau, dianggo pangan utawa pirantining pakareman, upamane: candu, inuman keras, lan sapanunggalane, kang ngrusakake marang ragane, lan uga marang budi pakertine, kabeh iku padha singkirana, kajaba yen kapeksa kanggo perluning usada (Jamu),amarga iku bisa gawe lalining kuwajibanira wolung prakara, kaya kang wus kasebut aneng piwulang Ingsun, ing buku pengetanira: Hastha Sila. Awit saka kalepyanira marang wajib wolung prakara mau, sira banjur nerak marang pepacak limang prakara kang kasebut ing buku pengetan iki.

Satuhune iya ora mung dumunung aneng dayaning thethukulan kang mawa wisa wae, kang kalebu ing pepacak kaping telu iki, nanging iya sarupaning pakareman utawa kasenengan padatan, ngabotohan lan sapanunggalane, kang nyababake lalinira marang kuwajibanira wolung prakara mau, iku uga kudu sira singkiri. Wose kabeh sarupaning tindak kang anggampangake rusaking raganira, lan sulaya karo piwulang kang kasebut ing layang: Hastha Sila, iku aja sira lakoni.

#### Pepacak kang Kaping Pat : Padha Angestokna Angger-anggering Praja lan Pranatane

<br/><audio controls><source src="https://satyaaditech.github.io/audiolib/ssj/14%20Pepacak%20Kaping%20Pat.mp3" type="audio/mpeg"></audio><br/>

Mangertia para kawulaning Allah, manawa Pangeran iku uga kagungan wewakil ana ing bumi, yaiku manungsa, kang wus kalumrah padha sinebut kalifatullah, tegese wewakiling Allah, kang dhinawuhan nata para manungsa, dimen prayoga anggone padha bebarengan urip aneng donya.

Wruhanira satuhune ora sadhengah manungsa bisa dadi kalifatullah, yen tanpa wahyuning Pangeran. Uga ana kalifatullah kang ora saka wahyuning Pangeran, nanging mung saka warisane wong tuwane.

Mungguh wewakiling Pangeran iku undha usuk, samano uga wewenange ngampil panguwasane Pangeran uga undha usuk, manut gedhe ciliking pangkate, kayata: wiwit kang sinebut ratu utawa raja utawa sesebutan liyane maneh, kang wose dadi tetindhih kang gedhe dhewe panguwasane, banjur patih, nayaka, panekar, kongsi tumeka pangkat kang cilik dhewe. Para kalifatullah mau sejatine, mungguh ing kaalusane, padha anduweni sesanggeman utawa prajanjian marang Pangeran, sanadyan ing kalairane padha ora sumurup, nanging jiwane . mangerti manawa padha agawe prajanjian marang Pangeran, yaiku angampil panguwasane, perlu dianggo ngadili lan nata prayoganing urip bebrayan, kang padha dadi kawulaning praja, agawe tata tentrem,sarana angger-angger kang adil supaya bisa ngayomi marang kaslametane para kawula, aja kongsi ana tindak panganiaya, pambeda-beda, lan sapanunggalane. Midana marang sarupaning wong dosa kang nindakake kadurjanan, ngrampas darbeking liyan utawa wewenanging liyan, lan sakehing tindak kang ngrusakake tata tentreming praja, utawa kaslametaning para kawula. Awit saka iku, sira kabeh kang padha dadi kawulaning praja, wajib manut miturut marang paprentahane kalifatullah mau, ing atase apa wae kang wus dipacak aneng angger-angger, kang banjur dadi kuwajibaning para kawulaning praja, kang murih becik sarta kuwating adege prajanira, supaya tata tentrem, gemah ripah lan raharja.

Ingsun uga sumurup, manawa ora kabeh kang padha dadi wewakile Pangeran mau (kalifatullah), kang padha ngampil panguwasane, bisa netepi sesanggemane marang Pangeran, kaya kang wus kasebut ing dhuwur. Uga ana kalifatullah, kang ngampil panguwasane Pangeran, padha dianggo pamrihe dhewe, nanging iku satuhune nyulayani karo sesanggemane dhewe, mula iya ora bakal antuk nugraha, lan Pangeran bakal paring piweleh marang dheweke. Nanging sira para kawulaning praja, sanadyan kaya mangkono kahanane, jalaran para kalifatullah mau sejatine pancen dadi wewakiling Pangeran, mula sira iya wajib kudu manut miturut marang paprentahane, sanadyan panindake mesthine iya ora bisa wicaksana kaya dene Pangeran, amarga iku iya mung kawulane Pangeran, nanging dheweke iku mungguh ing kabatinane, pancen dadi wewakiling Pangeran, kang tinanggenah nata prajanira, supaya tata tentrem lan raharja, dadi sira iya wajib anetepi apa mesthine dadi kawulaning praja. Mula manawa ana salah sawijining tindak kadursilan, utawa panerak liya-liyane, kang ora kinawruhan para wewakile Pangeran mau utawa ora bisa kokum, iku iya Pangeran kang bakal paring pidana marang para durjana lan sapepadhane mau. Amarga Pangeran iku wicaksana, adil, kuwasa, miarsa, lan ngudaneni marang samobah-mosiking kawulane, dadi yen ana tindak kang sasar sarta ora adil, mangka ora dipatrapi pidana dening praja, iku iya Pangeran dhewe kang bakal paring pidana.

Mula sira kabeh aja padha wanuh wani ngrusak tata tentreming praja, kayata: nindakake panggawe kadurjanan sapanunggalane, nindakake raja pati, ngrampas darbeking liyan, gedhene nganti wani ambalela marang paprentahaning ratu utawa nagara lan sapanunggalane, iku kabeh dadi laranganing Pangeran tumrap marang kawulaning praja. Sanadyan ora mesthi saben kalifatullah mau, padha bisa netepi sesanggemane marang Pangeran, kaya kang wus kasebut ing ngarep, nanging iku dudu kuwajibanira gawe pangadilan dhewe, ginawe matrapi lupute kalifatullah mau, amarga Pangeran dhewe kang bakal paring pidana. Mula kabeh wae, para wewakiling Pangeran lan para kawulaning praja, aja padha kerem ing kadonyan, mundhak lali marang kuwajibane dhewe-dhewe, anggone murih saiyeg saekapraya, nata beciking urip bebrayan, supaya slamet adoh saka pancabaya. Amarga iya pepetenging donya iku kang andadekake lalinira, ora eling marang kuwajibane, sarta marang Pangeran lan Utusane, mula banjur padha nampani piwelehing Pangeran, kang awujud retuning praja lan sapanunggalane, supaya sira kabeh banjur bali eling marang Pangeranira maneh lan ngestokake kabeh sesanggemane dhewe-dhewe. Pangeran iku Maha Ngapura, manawa para kawula padha eling martobat marang Panjenengane.

#### Pepacak kang Kaping Lima : Aja Padha Cecongkrahan

<br/><audio controls><source src="https://satyaaditech.github.io/audiolib/ssj/15%20Pepacak%20Kaping%20Lima.mp3" type="audio/mpeg"></audio><br/>
Wruhanira satuhune para manungsa iku, dumadi saka soroting Pangeran, yaiku Roh Suci, kang mijil saka pancer siji. Dadi sejatine uripe para manungsa iku iya mung siji (nunggal), mula kang padha rukun anggonira bebarengan urip aneng donya, aja padha pasulayan, gegethingan, cecongkrahan, sesatron lan paprangan. Sakehing tindak kang marakake crah pasulayan, utawa gawe pecahing karukunan (pasaduluran) iku padha singkirana, kayata: drengki, srei, jail, muthakil, tumbak cucukan, ngrasani alaning liyan, dhemen mitenah, gawe patining pangane liyan, lan sapanunggalane panggawe kang bangsa memateni, iku kabeh dudu wataking manungsanira kang sejati, nanging iku wataking setan, kang bakal nuntun sira marang jurang kasangsaran. Padha elinga marang pepacak kang kapisan, amarga yen sira isih nunggal laras karo wataking iblis, iya titah kang padha mungkir marang Pangeran, iku sira bakal dadi boyonganing iblis, kaya dene wedhus kang nilapake pangone, banjur kesasar-sasar lakune, temahan dimangsa sate galak, wusana ora bisa mulih menyang kandhange.

Yen sira gelem metani pialanira dhewe, sira mesthi ora kober nyumurupi alaning tangganira, amarga alanira dhewe kang sira cacahake kongsi njlimet, ora karuwan petunge, iku kang ora ngoberake sira arep nyumurupi alaning wong liya. Mula banjur padha ngowahana watakira kang ala mau, lirunen kalawan wataking manungsanira kang sejati, dimen tetep anggonira sinebut manungsa, lan banjur setya tuhu pangawulanira marang Pangeran, kanthi netepi apa kang wus dadi sesanggemanira, lan ngestokake kabeh parentahing Allah, lan angedohi pepacuhing Pangeran, kang wus dhinawuhake lumantar Utusane, iya Ingsun (Suksma Sejati) kang bakal angayomi lan nuntun sira lumaku ing dalan bener, kanthi slamet, kalis saka saliring bebaya, kongsi tumekaning delahan, ora bakal kesasar lakunira, amarga sira Ingsun tuntun sumiwi ing pangayunaning Pangeranira, iya ing alamira kang sejati.

---

## SERAT GUMELARING DUMADI

<br/><audio controls><source src="https://satyaaditech.github.io/audiolib/ssj/16%20GumelaringDumadi.mp3" type="audio/mpeg"></audio><br/>

**Dumadosipun Bawana tuwin Sadaya Titah Gesang**

**Buku Cangkingan III**

### BEBUKA

<p style="text-align:right;font-weight:bold";>Awit ingkang asma Suksma Sejati,inggih<br/>
Panuntunipun para kawula sejati, inggih<br/>
Guruning Jagat </p><br/>

Wiyosipun, anggen kula nggubah serat cangkingan angka 3 bab: Gumelaring Dumadi punika, boten saking karangan kula piyambak, nanging lugu amung mengeti suraosing dhawuh piwulangipun Panuntun kita Sang Guru Sejati (Suksma Sejati) ingkang lumantar tutuking siswanipun, peparab Raden Soenarto, ing Surakarta. Sarehning jaman samangke ing tanah Jawi kamajenganipun kawruh lair saya mindhak, mila bab ingkang kapratelakaken ing serat punika, saupami boten anocogi kaliyan kawruh lair gagrag anyar (_wetenschap_), para maos mugi angegungna pangaksama. Ewa dene inggih ugi sami dipunengetana, sarehning panguwasanipun Gusti Ingkang Mahakuwasa punika elok-elok, taksih kathah sanget ingkang dereng pinanggih dados kawruhipun para marsudi _wetenschap_, mila kula inggih boten gadhah pakewed, mratelakaken bab Gumelaring Dumadi, ingkang sagebyaran kados anglengkara punika. Dene buku punika ingkang dipunperlokaken, badhe nerangaken bab dumadining manungsa tuwin titah gesang sanesipun, amargi sambet kaliyan panggulawenthahipun kawruh kasuksman. Wontenipun mawi nyariosaken bab dumadining bawana (jagat rat pramudita), amargi ugi wonten perlunipun, inggih punika bab dumadining anasir sakawan warni, amargi badhe sambet kaliyan adeging badanipun manungsa tuwin titah gesang sanesipun.

Surakarta, September 1932

Hardjoprakoso\
tuwin\
Tr. Soemodihardjo

---

### PANJURUNG

**Awit ingkang asma Suksma Sejati, inggih** <br/>
**Panuntunipun para kawula sejati, inggih**<br/>
**Guruning Jagat.**<br/>

Kajawi kados atur kula, ingkang sampun kasebut ing uwat-uwatipun serat cangkingan angka 1 Hastha Sila, kula wewahi malih, mugi buku punika kaanggepa serat cangkingan angka 3 ingkang ugi perlu dipunsumerepi para sadherek, sambetipun kaliyan buku cangkingan angka 1 tuwin angka 2, inggih punika serat _Hastha Sila_ sarta _Paliwara_. Sanadyan isinipun piwulanging serat punika ing semu kados katingal remeh tumrap para ingkang sam pun rumaos sampurna tuwin mumpuni kawruhipun, kapara saged ugi anganggep kalintu, nanging sayektosipun buku punika ageng pigunanipun tumrapipun para marsudi kasuksman ingkang sami pitados utawi ingkang rumaos tansah nyandhung pinten-pinten pakewed sabab saking angelipun anggening nglampahi. Dados inggih perlu sami nyumerepi dhateng delegipun ingkang makewedi margi ingkang dipunambah supados boten katuntun dhateng margi sasar tuwin peteng. Nanging inggih sampun nilar piwulangipun serat _Hastha Sila_ tuwin _Paliwara_.

Wusana kula matur sakalangkung genging panuwun dhateng Sadherek Raden Tumenggung Hardjoprakoso tuwin Raden Trihardono Soemodihardjo, anggenipun sam pun kapareng mengeti sadaya dhawuh piwulangipun Sang Guru Sejati. Menggah tuking piwulang wau pancen nyata saking Sang Guru Sejati (Suksma Sejati), ingkang dados Panuntun saha Gurunipun sadaya manungsa, tuwin ingkang sumimpen wonten ing telenging batosipun satunggal-satunggaling tiyang.

Mugi kasunyatan sageda gesang wonten ing batosipun sadaya manungsa.

Soenarto

---

### GUMELARING DUMADI

**Atas asmaning Suksma Kawekas, Pangeraning sagung dumadi lan dununging Sesembahankang sejati.**<br/>

#### Perangan I : Bab Dumadining Bawana (Jagat Rat Pramudita)

<br/><audio controls><source src="https://satyaaditech.github.io/audiolib/ssj/17%20Perangan%201.mp3" type="audio/mpeg"></audio><br/>

Wiyosing dhawuh pangandikanipun Sang Guru Sejati (Suksma Sejati) ingkang lumantar tutuking siswanipun, ingkang peparab Raden Soenarto, kados ing ngandhap punika.

Satuhune, ing sadurunge ana apa-apa (sadurunge ana awang-uwung) iya ing sadurunge bawana iki dumadi, Pangeran wus jumeneng, mangkono uga Ingsun, Suksma Sejati. Iya ing kono mau kang sinebut kahananing Pangeran lan Ingsun, lan iya kahananing Alam Sejati, iya kadhatoning Pangeran lan Ingsun. Ingsun lan Pangeran lenggah aneng telenging urip. Sadurunge bawana mau dumadi, Pangeran kagungan karsa anurunake Roh Suci, iya sorating Pangeran, nanging karsa mau kandheg, sabab durung ana wadhahe lan panggonane, mula Pangeran banjur yasa bawana. Kang tinitahake dhingin, yaiku anasir patang prakara, kang diarani swasana, geni, banyu, lan bumi. Dumadining anasir patang prakara iki, sanadyan saka panguwasaning Pangeran, nanging uga mijil saka Pangeran, mula kena den upamakake diyan lan kukuse. Upama Pangeran diyane, anasir kang dadi kukuse. Dene kang tinitahake dhisik dhewe, yaiku swasana, banjur nita hake maneh geni. Geni mau kaperang dadi rang golongan, kang saperangan ana ing dhuwur, saperangan maneh ana ing ngisor. Geni rang golongan mau, padha dayan-dinayan sarta linimputan utawa katarambas ing swasana. Antarane geni ing ngisor lan ing dhuwur mau, para manungsa ora bisa ngukur sapira dohe, manawa ora pinaringan panguwasaning Pangeran. Sawuse swasana lan geni dumadi saka panguwasane Pangeran, Pangeran banjur nitahake anasir banyu, kang tumumpang ing anasir geni kang ana ngisor, dene banyu mau iya linimputan sarta katarambas dening swasana. Sawuse banyu dumadi, anasir telung prakara mau nuli padha dayan-dinayan, temahan banjur mahanani dumadine anasir kang angka papat, yaiku bumi (lemah). Sanadyan dumadine anasir lemah iku saka daya cecampurane jasad-jasading anasir telung prakara mau, ewa dene dumadine iku iya saka panguwasane Pangeran.

Sawuse anasir papat mau dumadi, Pangeran kagungan karsa anerusake dumadining jagat gedhe, perlu kanggo wadhah lan papan tumuruning Roh Suci. Ing nalika iku anasir lemah mau isih alus banget, sumebar ana ing awang-awang. Nanging suwe-suwe banjur pupul kaya pedhut, sarta banjur tumurun tumiba ana ing banyu, ing kono campuring banyu lan lemah mau dadi kaya endhek-endhek, utawa kaya endhut kang cuwer, suwe-suwe endhut mau tambah akeh lan tambah kandel, kumambang ana ing banyu.

Awit saka daya panasing geni kang ana ing ngisor lan ing dhuwur, bisa andayani banyu, lan banyu mau uga kadayan dening swasana, saka tempuking dayan-dinayan iku, banjur bisa anjalari obahing banyu, suwe-suwe obahe saya santer, temahan dadi kocak mawalikan. Jalaran saka kocaking banyu, endhut kang kumambang ing banyu mau, kaya den interi, suwe-suwe nglumpuk dadi siji.

Apa dene sabab saka daya panasing geni, endhut mau suwe-suwe bisa dadi akas. Mangkono uga sarehning banyu mau isih terus kocak mawalikan, kang uga saka panguwasane Pangeran, lan pakartine kaya dene kanthi pangangkah, mula akasing endhut kang wus nglumpuk dadi siji iku, suwe-suwe gumana wangun bunder kepleng anjenggeleg dadi wujud jagat gedhe iki.

Sarehning jagat gedhe iku bunder kepleng, mangka isih kapandukan ing daya kekuwataning banyu kang kocak mawalikan mau, mula banjur anjalari obah ubenging jagat gedhe, gumulung-gulung kumambang ana ing banyu, saya suwe ubenge saya seser, ing kono mahanani angin. Dene gumulung-gulunge jagat mau, kena diupamakake kaya dene ubenging rodha kang seser ana ing indhene, yaiku geni kang minangka indhene, dene swasana kang dadi wengkuning rodha utawa tapele. Sesering rodha mahanani daya prabawa angin, kang uga banjur anduweni kekuwatan angrikatake laku ubenging jagat, sarta saka rosaning kekuwatane angin ing nalika samana, binareng lan kekuwatan kocaking banyu kang apindha samodra kinebur, satemah kawawa ambuncang jagat gedhe iki, kapisah saka ing banyu mau, lan banjur mubeng seser lumaku dhewe ana ing awang-awang sajroning cakrawalane srengenge.

Ing nalika banyu kocak mawalikan, ing kono uga agawe getering swasana, kang uga banjur andayani gawe obahing geni kang ana ing dhuwur. Suwe-suwe geni kang ana ing dhuwur mau, bisa nglumpuk dadi siji, gumana awujud bunder kang ingaran srengenge.

Srengenge iku bisa madhangi jagat, manawa sorote iku bisa tinampan dening soroting geni kang ana ing ngisor lan geni kang dumunung aneng sajroning jagat iki.

Mungguh dumadine rembulan sarta sakabehe lintang-lintang, iku kamulane padha kadadean saka sarining anasir banyu, yaiku nalika banyu kocak mawalikan, muncrating banyu mau banjur gumana dadi rembuIan sarta lintang-lintang, lan uga duwe ubeng dhewe-dhewe, ana ing sajroning cakrawalane srengenge. Dene rembulan sarta lintang-lintang mau, manawa bisa nampani soroting srengenge, lan ora kaling-kalingan ubenging jagat, iya padha sumunar amadhangi jagat iki, dene so rot mau dayane adhem, ora gawe blerenging sawangan, amarga rembulan sarta lintang-lintang iku dumadi saka banyu.

Manawa rembulan, lintang-lintang lan srengenge ora padha kaling-kalingan ing ubenging jagat, rembulan sarta lintang mau padha ora bisa sumunar amadhangi jagat, jalaran sorote kalah karo kekuwatan soroting srengenge, anjalari sureming sunare lintang rembulan. Dene srengenge, rembulan sarta lintang-lintang iku, padha kaembanan utawa sinangga ing swasana kang luwih kandel.

Mangkono uga ubenging jagat iki, iya sinangga ing swasana. Sakabehe titah ora bisa nyumurupi kalawan dumunung ana ing alaming srengenge mau, jalaran ora kuwawa dening panas urubing geni, lan bakal brastha, uga ora ana kang kuwawa andedel sumusup sajroning swasana kang luwih kandel iku.

Mungguh dumadine bawana saisine kabeh mau, sejatine ora bisa tinampa kalawan kanalaraning para manungsa, kajaba kang wus diparengake dening Pangeran, amarga kabeh mau dumadine mung saka panguwasaning Pangeran, mulane iya mung Pangeran pribadi kang nguningani kang samar-samar lan kang murba masesa kabeh alam saisine.

#### Perangan II: Bab Dumadining Manungsa

<br/><audio controls><source src="https://satyaaditech.github.io/audiolib/ssj/18%20Perangan%202.mp3" type="audio/mpeg"></audio><br/>

Sawuse jagat gedhe (bumi) iki dumadi, Pangeran banjur nitahake manungsa. Mungguh dumadining manungsa iku, saka sorot panunggaling Tripurusa: Suksma Kawekas - Suksma Sejati - Roh Suci (cara Islame, tumrap para ahli makripat, sinebut: Allah-Rasul-Muhammad; utawa cara Kristene: Sang Rama - Sang Putra - Roh Suci) kang binusanan sarining anasir'patang prakara, kayata: swasana, geni, banyu, lan lemah, kang banjur kababar dadi bebakalan kasar lan alus (lair, batin). Dene praboting kuwadhagan diparingi paneadriya, yaiku: pandulu, pangrungu, pangucap, pangambu, lan pangrasa. Lan maneh pinaringan sadulur, kang lumrahe diarani napsu patang prakara, kayata: luamah, amarah, supiah, mutmainah, lan sadulur telu maneh kang ngumpul dadi siji ana ing angen-angen, yaiku kang ingaran: pangaribawa, prabawa, lan kamayan.

Sarehning kahanane jagat gedhe iku dumadi saka anasir patang rupa, mangka manungsa iku iya anduweni anasir patang prakara, mulane manungsa mau kena diarani jagat cilik. Dene jagat gedhe mau bisa masesa jagat cilik, kayata gawe pepati, utawa kasangsaran kang saka kahanane lindhu, banjir, prahara, jeblosing gunung, lan sapanunggalane, kabeh mau bisa anjalari kasangsaran lan karusakaning raga. Kosok baline, manungsa iya bisa masesa jagat gedhe, kayata: gawe jugruging gunung saka dayane dinamit, lan sapepadhane barang kang bisa njeblos, gawe trowongan sajroning gunung, gawe sagara sudhetan, gawe bendungan banyu lan mranata iline, nyirep ubaling geni, lan sapanunggalane.

Mungguh dumadining manungsa kang dhisik dhewe, iku wong lanang, yaiku kang bakal anurunake wiji, utawa dadi lantaran tumurune Roh Suci. Pangeran nuli nitahake maneh wong wadon, kang bakal dadi lantaran madhahi tumuruning Roh Suci, kabeh mau dumadi saka panguwasaning Pangeran. Mangkono sabanjure, kahanane manungsa bisa bebranahan nganti tumeka saiki, tumurune Roh Suci lantaran lanang wadon. Nanging sumurupa sira, mungguh dumadine manungsa kang sakawit, iku ora mung sajodho, kaya kang lumrahe dadi panganggepe para manungsa, kang diarani: Adam lan Khawa. Nanging sejatine ing ngendi-endi pulo kang gedhe-gedhe iya ana manungsane sajodho, kang tinitahake sakawit, perlu kanggo wiji. Sadurunge Ingsun paring piwulang bab dumadine jabang bayi sawuse ana manungsa, Ingsun arsa nerangake dhisik, mungguh kang diarani: Adam lan Khawa, supaya sira ora takon maneh, lan bisa dhamang sesurupanira.

#### 1. Adam lan Khawa

<br/><audio controls><source src="https://satyaaditech.github.io/audiolib/ssj/19%20Adam%20&%20Hawa.mp3" type="audio/mpeg"></audio><br/>

Kaya dene piwulange para rasul, anggone gawe pasemon dumadining manungsa sakawit, dipindhakake tumuruning Nabi Adam lan Khawa, kang banjur dadi pancere manungsa sajagat iki, iku yen ditampani ing panyurasa: kahanane Adam mung siji, iku uga ana benere, uga ana kelirune. Benere mangkene: kang sinebut Adam iku satuhune bebakalan kuwadhagane manungsa, iya campuring anasir patang prakara kang dadi busanane Roh Suci. Rehning kabeh manungsa iku kuwadhagane padha wae, yaiku dumadi saka anasir patang prakara mau, mula kena diarani siji, tegese tunggal bebakalane.

Dene kelirune: manawa sira nganggep yen kang sinebut Adam iku kawitaning dumadine manungsa lanang mung siji, kang dadi pancere manungsa sajagat, kang bebranahan iki.

Manut carita kaya kang wus padha sira sumurupi, Adam utawa ana kang nyebut Nabi Adam iku dumadine ana ing kaswargan, nuli pinaringan jodho: Khawa, kang dumadi saka sempalaning iga wekase Adam kang kiwa. Nalika Adam lan Khawa padha ana ing swarga, Pangeran paring pepacuh, ora kena mangan woh khuldi. Duk samana banjur digodha ing Ijajil kang mindha-mindha ula, ambujuk marang Khawa. Khawa nuli ajak-ajak marang Adam, mangan wohing khuldi kang dadi larangane Pangeran mau. Bareng Adam lan Khawa padha mangan wohing khuldi, nuli katundhung dening Pangeran saka kaswargan, tinurunake menyang donya. Mungguh katrangane carita iku mangkene.

Nalika Pangeran kagungan karsa anurunake Roh Suci, karsa mau kandheg, amarga durung ana wadhahe (panggonane). Pangeran nuli ngutus Ingsun, anyebar panguwasane, andumadekake jagat gedhe iki dhisik saka dayane anasir patang prakara, kaya kang wus kasebut ing Perangan 1. Sawuse jagat gumelar, nuli bebadra dumadine manungsa sakawit (tumurune Roh Suci), yaiku wong lanang lan wadon ing saben-saben pulo, kang banjur nangkarake wiji bebranahan. Mula tembung: Adam, iku uga kena ditegesi: bebadran, iya wiwitan dumadine manungsa sakawit, kang ngawiti dadi lantaran nurunake tumangkare para manungsa, ing saben-saben pulo.

Adam dumadi ana kaswargan, iku isbating karsa (Pangeran), dene Khawa iku isbating: Sir, iya Ingsun: Sirullah, iya Suksma Sejati, kang ambabarake karsaning Pangeran (Suksma Kawekas). Mula dumadine Khawa dicaritakake saka sempalane iga wekase Adam kang kiwa, iku tegese: dumadining Sir iku saka sempalaning: karsa, utawa kababaring karsa iku dadi: Sir, iya Sir iku kang ambabarake panguwasane Pangeran. Dadi Ingsun iku kena dipindhakake dumadi saka sempalane Pangeran, Dene Roh Suci iku soroting Pangeran kang uga wus nunggal dadi siji kalawan Ingsun. Amung sawuse wong lanang lan wadon dumadi, banjur nangkarake wiji bebranahan, iku nuli dadi isbate dumadining manungsa maneh, saka sempalane Roh Sucining Bapa.

Gegambarane kaya dene uwit kang wus dumadi, banjur kembang, kembang dadi woh, woh isi wiji, manawa ceblok ing lemah, banjur thukul dadi wit maneh. Dadi Adam lan Khawa mau, iya isbating wong lanang lan wadon, uga dadi isbating Pangeran (karsa) lan Ingsun (Sirullah), amarga iku wus dadi gegandhengane, kang ora kena dipisahake, kaya dene Pangeran lan panguwasane. Dene katrangane iga wekase Adam kang kiwa, iku mangkene. Rehning karsaning Pangeran mau andumadekake kahanan kang kena rusak, mula iga wekas kang kiwa mau, dadi isbating: Sirullah (iya Ingsun) kang ambabarake panguwasane Pangeran, anggone andumadekake anasir patang prakara kang kena rusak, iya bebakalaning jagat gedhe iki lan jagat cilik, iku tegese kiwa mau, yaiku kahanan kang ora langgeng.

Dene kaswargan kang dadi dununge Adam lan Khawa nalika dumadi sakawit, iku isbating Pangeran nalika kagungan karsa anurunake Roh Suci, karsa mau kandheg, amarga durung ana wadhahe. Dadi kaswargan mau iya alaming Pangeran kang sejati, iya kadhatoning Pangeran. Ing kono kang jumeneng mung Pangeran anggone kagungan karsa kandheg, iya kandheging karsa iku isbating dumadine Adam lan Khawa sakawit manggon ana kaswargan.

Adam lan Khawa nalika mangan woh khuldi, banjur tinurunake marang donya, iku karepe: ,woh khuldi mono dadi pasemoning wohe karsa (kababaring karsa). Khuldi iku tegese langgeng[^3].Karsa iku uga langgeng, nanging kababaring karsa nganakake barang kang ora langgeng, yaiku dumadine anasir patang prakara. Bisane woh mau dipangan, manawa wus ana kang mangan, tegese: bisane karsa mau kababar (kelakon) anurunake Roh Suci (jiwaning manungsa), manawa wus ana wadhahe (busanane). Dadi busana mau pasemoning barang kang dipangan, dene kang mangan (nganggo) iku Roh Suci, tegese: Roh Suci ngrasuk busana (anasir patang prakara) utawa lumebu ing sajroning bebakalan. Mula Adam lan Khawa nuli tinurunake menyang donya.

[^3]: Kapirid saking tembung Arab khuldhi, tegesipun: langgeng. Limrahipun wonten ing pakecapan Jawi: kuldi.

Kang diarani Ijajil amindha-mindha ula ambujuk marang Khawa supaya mangan woh khuldi, iku karepe mangkene. Kelakone karsaning Pangeran, ambabar anasir patang prakara kang kena rusak, iku banjur mahanani karep nedya gumelar (Roh Suci kapengin tumurun marang donya), yaiku pepenginan kang bakal mahanani karusakan, amarga dumadine aneng donya, iku kalawan angrasuk busana (anasir patang prakara) kang owah gingsir, ana watesane utawa kena rusak, iya kahananing paracidra, mula diisbatake Ijajil, amarga Ijajil iku mung karep marang karusakan.

Samengko sira wus sumurup, kabeh kang dikarepake para rasul, mungguh pasemoning Adam lan Khawa. mulane sira aja ngira manawa Adam lan Khawa iku mung awujud manungsa sajodho, kang tumurun aneng salah sawijining nagara (pulo) wae, kang banjur dadi bapa babune wong sadonya, nanging dumadine manungsa kang sakawit: lanang lan wadon iku satuhune pirang-pirang jodho. Ing saben-saben pulo diparingi manungsa sajodho, kang dumadi saka panguwasane Pangeran, dadi wiji sakawit kang nurunake manungsa. Wiwit iku lagi nganggo lantaran bapa biyung, banjur bebranahan tumeka samengko. Nitik saka beda-bedane wewujudan utawa kekulitane bangsa siji lan sijine, iku nandhakake manawa dumadine manungsa kabeh iki, ora saka turunane Adam lan Khawa kang mung sajodho. Dene beda-bedaning kekulitan lan watak-watake bangsa, iku jalaran saka kandel tipising anasir kang dadi busanane Roh Suci, lan manut kandel tipising anasir siji-sijining pulo. Kayata: yen kandel anasire geni (ing nagara kang panas banget) anasire banyu tipis, swasanane uga kurang pupul, kekulitane bangsa ing tanah kono dadi ireng (gosong) kaya dene ing tanah Afrika lan nagara Arab. Manawa kegedhen anasire banyu (ing tanah adhem), swasanane kandel utawa pupul, genine kurang, bangsa ing tanah kono, kekulitane putih, kaya dene bangsa ing tanah Eropa lan liya-liyane panggonan kang adhem.

Mangkono mungguh ringkesane katrangan bab pasemon kang diwujudake carita Nabi Adam lan Khawa dalah paseksene.

#### 2. Tumuruning Roh Suci Sawuse Ana Manungsa

<br/><audio controls><source src="https://satyaaditech.github.io/audiolib/ssj/20%20Tumuruning%20Roh%20Suci%20Sawise%20Ana%20Manungsa.mp3" type="audio/mpeg"></audio><br/>

Samengko Ingsun arsa paring pituduh, bab dumadining jabang bayi sawuse ana manungsa, yaiku tumuruning Roh Suci, kang lumantar wong lanang lan wong wadon. Katrangane mangkene.

Ing nalika wijining urip (Roh Suci) wus mlebu ing guwa garbaning biyung (wadhah bayi), iku satuhune iya wus nganggo busana alusing anasir kang ora kasatmata. Ing nalika iku banjur mangun piranti busananing urip ing alam kuwadhagan, sarana tempuking pakartine anasir patang prakara, dayan-dinayan siji lan sijine, kang temahane suwe-suwe busana mau wiwit gumana, lan saben dina mundhak-mundhak gedhene, nganti bisa gatra manungsa. Mangkono uga sakabehe pirantining jeroan lan peranganing badan sakojur, iya nuli padha samekta, dumadine mau bebarengan utawa ana kang genti-genti, kayata: jantung, ari-ari (embing-embing), puser, kawah, lan liya-liyane. Dene ari-ari mau perlu kanggo nampani ilining anasir suci saka biyung, sarining anasir mau lebune marang badaning jabang bayi, tinampa ing puser, kang sabanjure menyang jantung lan warata marang saranduning badan. Dene kawah mau perlu kanggo ngadhemake daya panas saka genine biyung, sarta uga gawe lunyu gegepokane jabang bayi karo bungkuse.

Sawuse tumeka titi mangsane jabang bayi lair, kawah mau kang sawatara andhisiki metu, perlu nglunyokake dalan. Ing nalika iku jabang bayi banjur mapan nyedhaki wiwara (_dalan_), sawuse wiwara mau menga, nuli ketungka uwating biyung. Kang sinebut uwat iku sejatine: uwab, kang dumadi saka uwabing getihe biyung, nuli dadi kekuwataning daya panguwasa kang andedel. Dene wujude ing kono si biyung katon ngeden, iya ing waktu iku pakartining daya panguwasa kang andedel metu, nganti jabang bayi bisa lair.

Nalika jabang bayi lair, banjur nangis, iku sabab saka kaget kapandukan dayaning anasir rupa-rupa kang ana ing jaba, iya ing waktu tangise jabang bayi mau wiwit napase lumaku (bisa ambekan). Dene jabang bayi iku, bisane lestari oleh tambahan anasir kang dadi kekuwataning urip, samengko salin patrap, kang kaperang dadi rong perangan. Sapisan: bayi wus bisa nampani dhewe saka dayaning aluse anasir geni, kang dumunung ing jagat gedhe iki, yaiku soroting srengenge, ginawe anguripi anasiring genine jabang bayi (getihe), kang perlu oleh jog saka soroting srengenge, supaya bisa gawe kekuwatan lakuning getih ing saranduning badan. Dene tumraping anasire swasana, jabang bayi uga wus bisa nampani dhewe saka wadhaging anasir swasana kang dumunung ing jagat gedhe iki, yaiku oleh tambahan hawa kang lumantar lebu wetuning napas, ginawe angejogi kekuwataning uripe anasir swasana kang ana sajroning jabang bayi, lan ambuwang hawa kang wus kajupuk sarine (aluse). Perangan kang kaping pindho: yaiku tumrap anampani saka dayaning sarine anasir banyu lan bumi, kang dadi kekuwataning urip, isih lestari saka biyunge, yaiku ngombe banyu susu.

Banyu susu iku satuhune getih kang isih murni, mula wujude putih, lan kang saperangan gedhe isi jasad-jasading anasir rong prakara, yaiku sarining anasir banyu lan bumi, kang anjalari undhaking gedhene jabang bayi. Dene yen jabang bayi wus thukul untune, iku dadi sasmita manawa jabang bayi wus bisa nampani dhewe sarining anasir banyu lan lemah kang dumunung ing jagat gedhe iki, yaiku kang dijupuk saka sarining thethukulan utawa woh-wohan kang kena dipangan lan sapanunggalane, nanging iya isih kudu sarwa alus, marga pirantine durung kuwat. Dene bayi mau sawuse diwasa kongsi tumekaning tuwa, iya isih perlu oleh tambahan anasir kang cocok karo butuhe, minangka kekuwatane urip. Kayata panjupuke sarining anasir swasana, saka hawa kang dumunung ing jagat gedhe iki, ginawe ngejogi kekuwataning uripe anasire swasana. Anggone nampani tambahan sarining anasir geni, saka soroting srengenge. Sarining anasire banyu lan lemah, kajupuk saka ngombe lan mangan thethukulan kang duwe daya mikuwati.

Nanging ora kawajibake mangan daginging kewan, amarga kewan mau pancen dudu pangane manungsa, kajaba yen ana ngarale, kang ing panggonan kono kasepen ing asil bumi (thethukulan) kang kena dipangan, amarga ora ana wulu pametuning bumi kasebut, iku lagi kena mangan daginging kewan. Anane sewu taun mrana kang wus kapungkur, daginging kewan iku ora dadi larangan, amarga ing jaman samana kahananing thethukulan kang nyukupi ginawe pikuwating urip, durung akeh kang kasumurupan ing wong.

Wruhanira satuhune daginging kewan, iku anggelisake marang rusaking raga. Pasaksene kena disumurupi saka wong kang pancen ora tau mangan daging, kayata: wong ing gunung lan sapanunggalane, iku kang akeh utawa lumrahe badane saras. Bebasane nganti ora tau lara, kekuwatane luwih rosa.

Dene tumrap wong kang lagi nyinau ora mangan daging, yen durung bisa medhot babar pisan, iya dikawitana saka ora mangan daginging sato kewan bangsaning raja kaya lan sapanunggalane, nanging mung mangan daginging sato iwen utawa iwak kali sapanunggalane, kang mung sathithik getihe, ing sawatara waktu wae, nuli disesuda saka sathithik, nganti ora mangan sarupaning daginge sato kewan babar pisan, perlu ginawe ngreksa beciking budi pakertine, supaya anocogi kalawan barang kang kinarsakake Pangeran.

Dene angin utawa kang diarani hawa, iku kena diarani wadhaging swasana kang wus campur karo anasir liya-liyane, ora kalebu dadi busananing manungsa, amarga dumadine iku sawuse ana anasir patang prakara, utawa tuwuh saka pakartine anasir patang warna kang dayan-dinayan mau, kaya kang wus kasebut ing Perangan 1. Karsaning Pangeran, angin iku mung kanggo piranti angobahake ubenging jagat gedhe lan uga piranti kanggo ngrusak utawa ginawe kabecikan. Sarehning dumadine jabang bayi mau ana pitung kahanan, yaiku Tripurusa lan anasir patang prakara kang dadi busanane, mulane manungsa iku iya duwe kadang kang lumrahe diarani sadulur pitu, kang lair nunggal bareng sadina. Dene sadulur pitu mau arane mangkene.

1. Luamah
2. Amarah
3. Supiah
4. Mutmainah
5. Pangaribawa
6. Prabawa
7. Kamayan

Sadulur pitu iku dumununge ana ing badane manungsa mangkene.

1. Luamah, dumadine saka anasir bumi, dumunung aneng daginge manungsa. Watake luamah iku: candhala, murka, ngangsa-angsa, kesed, ora weruh marang kabecikan, lan sapanunggalane. Nanging yen wus gelem manut lan miturut, bisa dadi dhedhasaring kasantosan.

2. Amarah, dumadi saka anasir geni, dumunung aneng getih, warata ing saranduning badane manungsa. Dene watake: dereng, getapan, brangasan, muring-muring (bendu). Amarah iku dadi dalaning sadulur liya-liyane kang tumindak ala utawa becik, padha liwat ing dalan amarah. Dadi kang nekakake sedyane sadulur liya-liyane, iku iya amarah mau, amarga ora ana sedya bisa kelakon kang tanpa amarah, mula amarah mau dadi baku kang andayani gawe kekuwataning para sadulur liya-liyane, bisane tumeka marang sedyane.

3. Supiah, dumadi saka anasir banyu, wadhage dumunung aneng balung sungsum. Dene supiah iku aluse dadi karep. Supiah iku napsu kang nganakake pepenginan, kasmaran, utawa sengsem.

4. Mutmainah, dumadi saka anasir swasana, dumunung aneng napas, watake: padhang, suci, bekti, welas asih.

5. Pangaribawa, wadhage awujud puser, yaiku pangaribawaning getih saka jantunging biyung kang tinampan ing puser, bisa nguripi jabang bayi nalika isih ana guwa garbaning biyung. Dene aluse dumunung aneng angen-angen.

6. Prabawa, nalika jabang bayi arep lair, prabawa makarti, wujude biyung nuli ngeden, sabab saka kadayan dening prabawaning getih, iya uwabing getih kang lumrahe diarani uwat, iya uwat iku kang nyurung laire jabang bayi. Bareng bayi wus lair, aluse prabawa (uwat) mau dumunung nunggal ana ing angen-angen.

7. Kamayan, wadhage awujud jantung, aluse uga nunggal dadi angenangen, manggone aneng telenging sanubari, wadhage uga aneng jantung. Dene kamayan mau anduweni kaluwihan.

Sadulur pitu kabeh mau, mungguh sejatining kahanane, aja padha kapetha kaya mangkono. Iku mau mung dumunung ancer-ancer, mungguh pernah-pernahe aneng badan wadhag, supaya dadi pangertine para siswa, amarga mungguh ing aluse iku mung awujud cahya kang anduweni warna dhewe-dhewe, sarta kabeh iku bareng dumadine, nalika Roh Suci wus tumurun aneng guwa garbaning biyung. Dene terange kabeh kadang pitu mau, kang papat dumadi saka alusing anasir patang prakara, lan kabeh iku bisa rusak, manawa wus padha ora bisa nampani sarining anasir patang prakara kang dumunung ing jagat gedhe iki (soroting srengenge, hawa, banyu, lan pangan).

Sadulur kang aran: pangaribawa, prabawa, lan kamayan, telu pisan mau dumadi saka ayang-ayangan utawa wayangane Tripurusa (ingsune manungsa), kang minangka akune manungsa, yaiku panguwasa kang pinaringake, supaya dianggo ngereh kadange papat liyane, murih runtut karo karsaning Pangeran. Dene kahanane sadulur tetelu mau, padha ngumpul dadi angen-angen siji kang asipat telu, darbe watak dhewedhewe, utawa panguwasa warna-warna, yen tumandang iya padha bebarengan, ora tau makarti dhewe (ijen), nanging mesthi bebarengan lan mung ambiyantu sarta anjiwani marang kadange papat sejene, yaiku: mutmainah, supiah, amarah, lan luamah. Kadang papat kabeh iku kang padha makarti dadi napsu (kekuwatan), saperangan tumuju marang piala, saperangan marang kabecikan. Dene wijang-wijange pakartine kadang pepitu iku terange mangkene

1. Luamah, iku bisane makarti yen oleh daya saka kekuwatane amarah.
2. Amarah, bisane makarti yen kadayan saka kekuwatane supiah.
3. Supiah, kang marentah supaya amarah lan luamah mau padha ambiyantua karepe.
4. Mutmainah, iku kang dadi pepadhang tumrap tumindake sadulur liya-liyane.

Nanging mutmainah tanpa supiah, ora bisa dadi pepadhang anggone makarti amarah lan luamah, amarga bisane mutmainah nyorotake padhange marang amarah lan luamah mau, manawa pepadhange wus bisa tinampan dening supiah, utawa anggandheng panguwasane supiah. Supiah banjur angobahake (narik) sadulure tetelu (angen-angen tetelu) minangka kekuwatan kang anekakake pepadhange mutmainah marang amarah lan luamah, supaya lumaku marang kabecikan. Kosok baline supiah tanpa mutmainah, supiah mung bakal dadi bandhangane luamah lan amarah, kang bakal diajak lumaku marang piala.

Dene kabeh mau bisane kelakon sedyane dadi tindak, manawa kabiyantu (dijiwani) dening angen-angene tetelu mau, yaiku sadulur kang aran: pangaribawa, prabawa, lan kamayan. Mungguh sejatine kang den arani pangaribawa iku pikir utawa cipta, prabawa iku angen-angen (nalar), dene kamayan iku pangerti utawa akal budi. Iya sadulur tetelu iki kang nuntun aweh dalan marang mutmainah bisane urip panguwasane, amadhangi marang tumindake amarah lan luamah, sawuse mutmainah anggandheng supiah. Mula iya mung kadang tetelu kang sinebut angen-angen iku, kang anjalari bisane makarti kadang papat liyane. Yen sadulur tetelu iki gandheng karo mutmainah, angen-angene iya banjur padhang, pad hanging angen-angen iku anjalari tumindaking sadulur liyane, katunturl marang kabecikan, amarga angen-angene ora mung bakal anuruti apa saobahing kekarepane sadulur liyane, kang tumuju marang panggawe kang ora bener. Mula panguwasane aku mau kudu tansah diangkah bisane gegandhengan lawan napsu mutmainah, supaya anggone ngereh marang kadang-kadang liyane (luamah, amarah, supiah), bisa kalawan pepadhang, kang dadi sesuluh marang sedya kang becik, utawa panggawe utama. Dene bisane angen-angen tetelu mau tansah gandheng lawan napsu mutmainah, saranane kudu tansah pinakartekake, ginawe anjiwani (anggugah) supiah, supaya mengini marang gegayuhan kang luhur, sarana tinuntun amemikir utawa ngangen-angen marang sakabehing prakara kang becik, utawa mangun watak kang utama. Dadi anggone manungsa pinaringan kadang tetelu kang ngumpul dadi siji (angen-angen) mau, karsaning Pangeran supaya manungsa ambabarake panguwasane iku, ginawe mangreh kadang-kadang papat liyane, aja kongsi manungsa dibabarake (diereh) dening panguwasane mau, kang mung anjurungi apa saobahing kekarepaning napsu luamah, amarah, lan supiah wae, kang makartine tanpa pepadhanging napsu mutmainah.

Mangkono mungguh margane anggone manungsa arep antuk sakabehing watak-watak kang utama utawa kalakuan becik limang prakara, kaya kang wus kasebut aneng buku Hastha Sila, yaiku: rila, narima, temen, sabar, lan budi luhur.

Yen napsu-napsu mau wus dadi reh-rehan, angen-angene iya gampang anggone ngereh, supaya ngumpul dadi siji, utawa dikumpulake dadi sawiji aneng telenging ati, aja kongsi sambung kalawan utek, kang dadi kreteg panggandheng antarane sadulur papat (napsu-napsune) lan sadulure tetelu mau (angen-angene tetelu), supaya ora tansah goreh buyar pating slebar, dening diobahake pakartining napsu-napsu kang isih diumbar (durung diereh). Iya ngalumpuking angen-angen dadi sawiji aneng telenging ati, kang wus ora sambung kalawan pakartining utek, nanging mung dianggo nyenyadhang anampani dhawuh Ingsun, iku kang anjalari manungsa (Roh Sucine) bisa oleh tuntunaning-Sun, bali marang kahanan sejatining urip, iya ing telenging urip, yaiku bali marang kang anguripi, kang dumunung aneng jroning kahanan kang langgeng, iya ing kadhatoning Pangeran, kang sumimpen aneng telenging sanubari. Mula kawasa anampani tumetesing dhawuh pangandikaning Pangeran kang lumantar Ingsun. Samono mau manawa sedyane ora dianggo pamrih marang kadonyan, utawa bab kang remeh-remeh, kayata ginawe padhukunan, ginawe bethek-bethek lan sapanunggalane, kang ora metu saka pamrih golek suwur, ginawe pangupa jiwa lan sapanunggalane. Yen mung mangkono sedyane, Ingsun ora bakal paring dhawuh, nanging wong mau bakal antuk pituduhing sadulure dhewe, kang amindha dhawuh pangandikaning-Sun, kang satemene kerep anyidrani. Nanging yen manungsa isih kawasesa dhewe dening panguwasane, kang dianggo anjurungi saobahing pakartine kadang-kadange papat mau, mesthi ora bisa nampani panguwasaning Pangeran.

Dadi yen sadulur pepitu mau runtut, utawa sampurna miturute marang Manungsane sejati (Roh Suci), luamah bakal dadi dhasaring kasantosan, amarah dereng marang kabecikan, supiah dadi lantaraning karsa, mutmainah sampurna sucine lan bektine marang Pangeran sarta Utusane (Suksma Kawekas lan Suksma Sejati). Dene angen-angene tetelu padha dadi cipta luhur, utawa akal budi kang wening, ing dalem katentreman kang jinem, pepindhane kaya dene kaca kang resik, utawa pangilon kang bisa nyorotake lan anampani soroting pepadhange Suksma Sejati, temahan bisa tumindak aneng dalaning kautaman (dalan bener utawa dalan rahayu) katuntun marang kamulyan langgeng, iya kadhatoning Pangeran, iya ing Alam Sejati, dunung panunggaling Tripurusa.

Mungguh tumindake manungsa anggone padha anggayuh marang kasucian, iku ora gampang. Sababe kang akeh-akeh iya kalah karo pangrencanane para sadulur mau. mulane iya perlu sadulure pepitu iku padha disumurupana. Manawa pinuju arep manembah marang Pangeran Sejati, samadi, turu, utawa nambut pakaryan liya-liyane kang kinira perlu, luwih dhisik angengetana lan anjawaba, kalawan kapusthi ing dalem batin, kang tegese angereh njaluk pambiyantune para kadang-kadange pepitu mau, supaya padha ngrewangi tumindake kang dikarepake, aja padha angreridhu, kapara anjagaa kaslametane, sakabehe godha rencana dibalekna. Amarga manawa ana pialane jim setan bangsaning lelembut, kang sedya angreridhu, sadulur pepitu mau yen ora disumurupi utawa ora diparentah (diereh), ora gelem rumeksa kaslametane manungsa, nanging malah ambiyantu marang tumanduking pialane lelembut mau. Mangka iya sadulur pitu iku kang bisa dianggo dalan, tumamaning pangrencanane para lelembut, manawa sadulur pitu mau gelem ananggapi. Nanging yen ora gelem, iya ora bisa tumama marang badane manungsa.

Samengko sira wus sumurup terang, mungguh jerengane lan pakartine siji-sijining kadang pepitu mau. Para kawula kang durung bisa katemu kalawan Ingsun (Suksma Sejati), padha ngira utawa saweneh ana kang ngaku, yen kadang tetelu kang den arani angen-angen iku sinengguh dhirine pribadi, utawa kinira jiwane (ingsune) kang sejati, amarga sanyatane kang andayani gawe uripe kadang papat sarta pancadriyane, iku iya bener saka angen-angene. Nanging sejatine angen-angen iku dudu jiwane kang sejati, uga dudu Roh Suci, dudu Ingsun, lan uga dudu Pangeran. Balik iku mung wayanganing Tripurusa, kang pepindhane kaya dene undhuk, nanging uga dadi panguwasa kang pinaringake Pangeran marang manungsa, supaya dianggoa ngereh kadang-kadange kang papat liyane, supaya runtut kalawan karsaning Pangeran, yaiku ginawe lantaran ambabarake karsane, manut kuwajibane dhewe-dhewe, kalawan mituhu kabeh dhawuhing Pangeran kang lumantar Utusane.

Yen wus tumeka watesaning umur, manungsa iku uga mati (tinimbalan ing Pangeran). Busanane bali marang asal kamulane anasir patang prakara. Dene jiwane uga bali marang Pangeran. Samono iku yen ora kesasar lakune[^4]•

[^4]: Bab punika terangipun bad he kawrat wonten ing Buku Kandhutan VI, serat Sangkan Paran.

### Perangan III: Bab Dumadine Kewan, Thethukulan, lan Jawata Utawa Dewa

<br/><audio controls><source src="https://satyaaditech.github.io/audiolib/ssj/21%20Perangan%203%20Bab%20Dumadine%20Kewan.mp3" type="audio/mpeg"></audio><br/>

Sawuse Pangeran anitahake manungsa, Pangeran nuli nitahake sarupaning kewan gedhe cilik, banjur nitahake sarupaning thethukulan, wiwit lumut kongsi wit-witan kang gedhe-gedhe. Sawuse iku nuli nitahake golongane para jawata (dewa), kang kalebu bangsaning lelembut, kayata: jim, setan, peri, perayangan, lan sapanunggalane. Mungguh dumadine kabeh titah urip, kang kanggo bibit sakawit minangka isem-isening alam-alam kabeh mau, saka rikate dumadine, kena diarani meh bebarengan, ora nganti jam-jaman utawa sasen-sasen, nanging ing dalem waktu kang mung sakedhep netra wae, amarga kabeh mau dumadi saka panguwasaning Pangeran. Dene peprincene yen diurutake saka dumadining siji-sijining golongan mau, urut-urutane kaya kang kapratelakake ing ngisor iki.

#### 1. Dumadine Sato Kewan

Sawuse Pangeran anitahake manungsa, Pangeran nuli anitahake sarupaning sate kewan, manggon ing sajroning banyu lan ing dharatan, kayata: kewan kang gumremet, kang bisa mabur, kang nalosor, kang rumangkang, lan sapanunggalane, kabeh mau dumadine bebarengan. Dene kabeh sate kewan gedhe cilik mau, dumadine mung saka Roh Suci, kang binusanan sarining anasir kasar alus (lair batin) telung prakara, yaiku: swasana, geni, lan lemah, ora duwe busana saka sarining banyu. Dene uripe sate kewan, iku uga isih perlu oleh tambahan saka sarining anasire jagat gedhe, kang cocog karo butuhe, perlu kanggo kekuwataning uripe, sarana oleh soroting srengenge, hawa, ngombe banyu, lan mangan thethukulan. Uga ana kewan kang panjupuke anasir mau, sarana mangan padha bangsane kewan, iku watake beda karo kewan kang mangan bangsaning thethukulan.

Sakabehe kewan iku ora duwe kaluwihan kaya manungsa, amarga jiwane mung saka Roh Suci wae, ora pinaringan Panuntun utawa Guru (Suksma Sejati), nanging mung kaparingan angen-angen siji, minangka panuntune, yaiku kang dumadi saka wayangane Roh Suci wae[^5], lan maneh busanane mung saka anasir telung prakara, balik manungsa jiwane wutuh saka soroting Pangeran (Suksma Kawekas - Suksma Sejati - Roh Suci). Mula angen-angene uga telung prakara, apa dene anasir kang dadi busanane uga ganep patang prakara, kaya kang wus diterangake aneng perangan kang kaping pindho.

[^5]: Sadaya kaelokaning Pangeran, punika yen tinampi sarana kanalaran, pancen inggih angodhengaken. Utek namung badhe komet, yen dipunangge anggagas Dhating Pangeran, utawi kaelokaning Pangeran, amargi Pangeran pancen boten kenging kinayangapa. Manawi tiyang angengeti dhateng panunggaling Tripurusa (Suksma Kawekas - Suksma Sejati - Roh Suci), inggih lajeng gumun tuwuh pangudaraosipun, kados pundi dene jiwaning kewan teka namung Roh Suci kemawon punika (tanpa Panuntun = Suksma Sejati). Nanging bilih tiyang lajeng angengeti bab daya listrik, punika inggih kenging namung kapendhet urubipun kemawon (pepadhangipun), inggih kenging namung kapendhet benteripun thok, ugi kenging amung kapendhet daya kekiyatanipun kemawon, punika inggih lajeng boten anggumunaken, manawi jiwaning kewan amung Roh Suci kemawon (tanpa Panuntun) amargi pepindhanipun inggih kados daya listrik wau, namung manut dhateng beda-bedaning pirantosipun ingkang kangge madhahi.

Mangkono uga, sato kewan mau, mung kaparingan indriya telung rupa: pangambu, pandulu, lan pangrungu, uga bisa krasa, kang krasane mau mung saka uriping badan wadhag (saka gegepokaning kuwadhagan). Nanging dudu saka pangrasa, lan maneh ora darbe pangerti, amarga duweke mung angen-angen siji, yaiku pikir. Mangka pikir iku bisane makarti dadi pangerti, yen kabiyantu dening nalar lan akal budi. Nuli bisa dianggo milih kang bener lan kang luput, kang ala lan kang becik, lan sapanunggalane.

Mula rehning pikire mau ora bisa makarti, iya mung awujud dadi kabisan, kang dumadi saka laku padatan utawa adat pakulinan, kang anggepok marang wadhage utawa indriyane tetelu mau. mulane iya ora bisa dianggo ngelingi kahanan utawa lelakon kang wus kapungkur, lan dianggo nimbang-nimbang kadadean kang bakal tumeka, utawa liya-liyane. Nanging sanadyan kewan mau ora darbe pangrasa ing atasing welas asih kaya manungsa, ewa samano iya darbe bungah lan susah. Bungahe yen nampani kabecikaning liyan, susahe yen nampani pidananing liyan. Dene tuwuhe rasa bungah lan susah, iku saka dayane angen-angen siji mau.

Sato kewan mau manawa wus tekan titi mangsane utawa wancine mati, busanane kang saka anasir, uga bali marang asal kamulane busana maneh. Dene jiwane (Roh Suci) bali marang kang kagungan sorot, yaiku marang Roh Sucining Pangeran.

#### 2. Dumadining Thethukulan

Sabanjure Pangeran kagungan karsa nitahake sarupaning thethukulan, wiwit lumut nganti bangsaning wit-witan kang gedhe-gedhe. Dene dumadine sakabehe thethukulan mau, jiwane ora saka Roh Suci, nanging iku mung saka dayaning jagat gedhe nalika bumi iki wus kababar. Ing kono Pangeran utusan Ingsun (Suksma Sejati) anyebar panguwasaning Pangeran kang langgeng, kang dumadine saka aluse anasir rong prakara, yaiku banyu lan lemah. Nanging uga kadayan dening wadhage anasir swasana lan anasir geni, yaiku hawa lan soroting srengenge. Dene kang dadi busanane jiwaning thethukulan mau, uga saka sarining anasir banyu lan sarining anasir lemah. Sarehning jagat gedhe iki uga ngandhut sarining anasir patang prakara, mula bangsaning thethukulan mau, iya ambutuhake dayaning anasir banyu lan lemah, uga mung sawatara saka dayane anasir swasana lan geni (hawa lan soroting srengenge), perlu kanggo kekuwataning uripe.

Kahanane thethukulan iku, anduweni daya rong prakara, kayata: ana kang anduweni daya kanggo kekuwataning urip, upamane: pari, jagung, gandum, lan sapanunggalane, kang wus kalumrah dadi pangane manungsa lan sato kewan. Dene golongane thethukulan liya-liyane, ana kang anduweni wisa, bisa gawe pepati utawa malarati, mungguh arane siji-sijine ora perlu diterangake, amarga akeh kang wus kasumurupan para manungsa.

Kajaba thethukulan kang agawe kekuwataning urip, lan kang mawa wisa mau, uga isih ana maneh thethukulan kang anduweni daya, kena dianggo usada (jamu), kaya kang wus disumurupi dening para dhukun utawa dokter.

Sarehning jiwane thethukulan iku, dumadi saka alusing anasir banyu lan lemah, mula thethukulan mau manawa mati, jiwane uga bali marang asal kamulane, yaiku marang alusing anasir banyu lan lemah. Dene wadhage, uga bali marang anasir banyu lan lemah [^6]•

[^6]: Pasaksemipun manawi jiwaning tetuwuhan punika boten saking Roh Suci, kenging katitik saking wit-witan ingkang kuwawi, bilih namung kategor, boten kajebol saoyodipun, taksih saged gesang malih (semi uta withukul).

#### 3. Dumadining jawata (Dewa) utawa Bangsaning Lelembut:

Jim, Setan, lan Sapanunggalane

Sawuse anitahake manungsa, kewan, lan sarupaning thethukulan, Pangeran nuli nitahake maneh antarane kewan lan manungsa, yaiku kang diarani jawata (dewa), utawa kabeh kang kalebu golongane lelembut, kayata: jim, setan, peri, perayangan, lan sapanunggalane.

Dumadine golongan lelembut mau, saka dayaning anasir geni kang binabar nalika jagat iki dumadi. Dene jiwane dumadi saka panguwasaning Pangeran, utawa asipat panguwasaning Pangeran, yaiku wayang-ane Suksma Kawekas (dudu pribadining Suksma Kawekas) kang mung binusanan alusing anasir geni, mula ora katon ana ing panduluning pancadriya, amarga ora duwe busana liyane maneh, nanging uga urip. Dadi panguwasaning Pangeran kang dadi jiwane para jawata mau, ora nganggo Roh Suci, uga tanpa Panuntun (Suksma Sejati), mung mligi asipat panguwasaning Pangeran. Mula panguwasane luwih gedhe tinimbang panguwasaning manungsa kang adoh lawan Pangeran lan Ingsun. Nanging satuhune manungsa kang cedhak lawan Ingsun, panguwasane luwih gedhe katimbang para jawata. Dene badane lelembut mau, ora kena ing karusakan: cuwil utawa tugel kaya badaning titah liyane. mulane beda karo thethukulan, kewan, lan manungsa. Nanging umure uga mawa watesan, mung wae dawa banget, kena diarani tikel sewu katimbang umuring manungsa. Ewa dene mungguh ing kajatene, manungsa iku luwih dawa umure, amarga jiwane manungsa iku langgeng, nanging jiwaning para jawata ora langgeng (kena ing rusak).

Panguwasaning Pangeran kang diparingake dadi jiwane para jawata, iku undha-usuk, kang gedhe iya gedhe panguwasane, kang cilik iya cilik panguwasane. Dene panguwasaning Pangeran kang diparingake dadi jiwane para jawata mau, amarga ora kaling-kalingan dening dayaning jagat gedhe, yaiku daya kang nyababake: mangan, ngombe, turu, lan sahwat. Mula para jawata mau banjur bisa nampani utawa ambabarake panguwasaning Pangeran kang elok-elok, bangsaning kamayan sapepadhane, manut apa kang dikarepake.

Dene pepindhaning panguwasa kang dadi jiwaning para jawata mau, undha-usuking panguwasa utawa watesaning enteke kekuwataning panguwasa iku, kaya upamane rodha diglindhingake (diuncalake). Yen kekuwataning gemlindhing mau wus entek, panguwasane Pangeran kang diparingake dadi jiwane mau iya entek (sirna). Dadi tumraping jawata, kang rusak iku jiwane, wadhage bali marang anasir geni maneh. Beda karo titah manungsa lan kewan, kang rusak badane, jiwane langgeng, bali marang Pangeran maneh, manawa ora kesasar lakune. Dadi panguwasaning Pangeran kang diparingake minangka jiwane para jawata mau, wujude mung kekuwatan, kang dipindhakake karosaning tangan anggone nguncalake rodha mau. Sapira gedhening kekuwatan kabuncanging rodha, iya samano gedhening panguwasane, lan sapira suwene enteking kekuwatan gemlindhinging rodha, iya samano watesaning umure.

Ana upama maneh kang kena dianggo nyandra jiwaning para jawata, yaiku kaya pepindhane banyu ing ngeblek kang digodhog (digeneni), kayune iku isbate panguwasaning Pangeran, molak-malike (umobing) banyu, kang saka dayaning geni, iku wujude panguwasa utawa jiwane para jawata. Dadi yen banyune wus entek, kang kari mung bleke (wadhahe). Awit saka iku, yen wus tumeka watese, jawata iku uga mati (sirna). Mungguh patine mau, kaya kang wus Ingsun terangake ing dhuwur, kang rusak isine, yaiku panguwasa kang dadi jiwane wus entek (sirna). Wadhage utawa wadhahe bali marang anasir geni maneh. Titah bangsaning jawata iku akeh banget cacahe, kang bisa tangkar-tumangkar sarana jejodhoan, amarga uga tumitah wujud lanang wadon. Mung carane anggone nerahake tedhak turune, ora kaya satataning manungsa kang jejodhoan.

Para jawata mau ana kang dumunung ing banyu, kayata: ing segara, telaga, kali, lan liya-liyane, uga ana kang manggon ing lemah, gununggunung, alas, kuburan, lan liya-liyane panggonan, lan uga ana kang dumunung ing wit-witan, dene alame beda karo titah liyane. Dheweke iku alame ana ing sajroning anasir geni. mulane sanadyan manggon ana ing banyu, apa aneng bumi, uga bisa wae, sabab banyu lan bumi iku iya katarambas dening anasir geni. Dene kahanane alaming para jawata mau, manungsa ora bisa sumurup, manawa ora oleh tuntunan Ingsun utawa katuntun dening jawata dhewe.

Para jawata iku bisa banget anandukake kamayan kang dadi panguwasane, kayata: bisa molah-malih rupa maujud sakarepe, kang bisa katon ana ing sesawanganing manungsa. Dene para jawata kang drajate gedhe, panguwasane iya gedhe. Mula kang gedhe panguwasane mau iya banjur wani ngaku Pangeran. Sakabehe jawata iku manut golongane dhewe-dhewe, anduweni tataran ing atase gedhe ciliking pangkat utawa drajat (gedhe ciliking panguwasa), wiwit drajat kang cilik dhewe (kang minangka kawulane), undha-usuk nganti tumeka drajat kang gedhe dhewe, apa dene uga duwe tatanan dhewe kang memper kaya caraning manungsa, yaiku gegrombolan padha bangsane utawa reraton kaya manungsa[^7]• Dene watake uga beda-beda, ana kang becik,uga ana kang ala. Sanadyan para jawata kang drajate gedhe mau, iya gedhe panguwasane, nanging iya isih winasesa lan dikuwasani dening Pangeran, amarga panguwasane iku kang maringi Pangeran.

Awit saka iku, sapa wae kang lali marang Ingsun (Suksma Sejati), iya Panutan lan Guru Sejati, bakal katarik daya panggendenging para jawata mau.

[^7]: Katranganipun bab tataraning para jawata (hierarchie), kawontenanipun sarta pakaryanipun, kawrat wonten ing Buku Kandhutan IV, serat Tunggal Sabda.

---

## SERAT TUNGGAL SABDA

<br/><audio controls><source src="https://satyaaditech.github.io/audiolib/ssj/22%20Tunggal%20Sabda.mp3" type="audio/mpeg"></audio><br/>

**Buku Kandhutan IV**

### PAMBUKA

**Awit ingkang asma Suksma Sejati, inggih
Panuntun saha Guru kita ingkang sejati.**

Wiyosipun, menggah ingkang kawrat ing buku Tunggal Sabda punika wejanganipun Sang Guru Sejati (Suksma Sejati) ingkang kadhawuhaken lumantar siswanipun, peparab Raden Soenarto ing Surakarta.

Tumrap ingkang dereng mangertos, sinten ingkang kita sebut Sang Guru Sejati punika, tuwin ingkang boten pitados, saha ingkang dereng saged nampi pepadhangipun Sang Guru Sejati ingkang sumorot ing telenging sanubarinipun ingkang sinucii saged ugi mastani bilih isining serat punika namung pitedah ingkang ngayawara, saha saged ugi kaanggep cengkah kalayan piwulang-piwulang suci ingkang sampun sumebar ing saindenging jagat raya punika.

Awit saking punika, murih boten damel seling seraping panampi, saha damel sangga runggining manah ingkang saged nuwuhaken warni-warnining panyana-nyana ingkang boten-boten, sayoginipun para nupiksa kaparenga migatosaken sabda pangandikanipun Sang Guru Sejati ingkang kita tampi kados ing ngandhap punika.

**_"Mangertia sira siswaning-Sun!_**

**_Manawa rawuh Ingsun iki ora karana nedya ngrusak utawa nyalini pranataning Pangeran kang wus ana, yaiku kang lumrahe sinebut agama, lan Ingsun uga ora arsa ngedegake agama anyar._**

**_<mark>Ingsun mung arsa nuduhake dalan bener lan dalan simpangan, lan ngelingake marang kang padha lali marang kuwajiban suci, uga paring pituduh bab pangolahing ati lan cipta marang sira sakabehe kang padha pracaya, </mark>apa dene marang kang padha niat ngupaya tuntunan lan pepadhang Ingsun bisane katemu Ingsun ing telenge sanubarine._**

**_Wruhanira siswaning-Sun!_**

**_Ing sajroning jaman kang retu iki akeh karusakan kang perlu didandani lan diwaluyakake, marmane rawuh Ingsun iki uga perlu maluya karusakan mau._**

**_Apa ta kang rusak lan kang perlu diwaluyakake saka karusakane iku? Yaiku bab rusaking piandel kang bener._**

**_Amarga ing antarane para umat akeh kang padha rusak utawa keblinger piandele, satemah kesasar lakune. Awit saka iku mula banjur padha mangeran marang kang dudu mesthine pinangeran, padha manembah marang kang dudu mesthine sinembah._**

**_Akeh umat kang padha lali marang kuwajiban suci, yaiku suthik ngabekti ing Allah, padha ora mituhu marang dhawuhing Allah. Kepara ana kang wani ngrusak pranataning Allah. Ing saweneh ana kang ngaku dadi "guru" utawa sesebutan liyane kang muluk-muluk, angedol ngelmune kanthi rerekan warna-warna lan nganggo topeng kasucian, kang mangkono iku saya nambahi rusaking piandel kang bener._**

**_lalaran saka iku jagat banjur retu; pepeteng anglimputi atine wong-wong kang padha lali, amarga padha ngedohi pepadhang lan sumingkir saka dalan bener, mulane banjur padha bingung pating bilulung, numbuk bentus lakune, padha crah pasulayan, cengil-cinengil, lan padha memungsuhan. Wekasan padha dadi bandhanganing iblis, lan bakal nampa piwelehing Pangeran, yaiku tumibaning pedhang pangadilaning Angger-angger Langgeng._**

**_Dene sing padha tetep piandele (imane) kang bener, yaiku kang padha ngrungkebi surasane sahadating agama Islam utawa sahadating agama Kristen, kang padha tetep sumungkeme marang Allah manut cara lan sarat-sarat kang tinamtokake, apa dene kang padha ngestokake dhawuh lan ngedohi pepacuhing Allah, kang kasebut ing kitab-kitab suci, iku ora jeneng rusak, mula iya ora perlu didandani._**

**_Piarsakna heh siswaning-Sun!_**

**_Mungguh piwulang Ingsun iki pepindhane kaya dene obor kanggo madhangi kang isih linimputan ing pepeteng lan kang padha ambutuhake pepadhang Ingsun._**

**_Mula tumrap kang wus rumangsa darbe obor saka pituduhing agama Islam utawa agama Kristen, iya ora perlu nganggo obor (piwulang) Ingsun iki._**

**_Dene tumrap kang padha ngemohi utawa ora pracaya marang pituduh Ingsun iki, pepeling Ingsun: dienggal padha goleka obor utawa pepadhang kang sumimpen ing kitab suci Alquran utawa Injil, yaiku pituduh rahayu kang mijil saka tuntunan agama Islam utawa agama' Kristen, endi kang andadekake pamarem lan padhanging atine, amarga sakarone mau padha uga agama kang sanyata saka Pangeran, mula yen padha katindakake kanthi pracaya lan temen-temen mituhune, apa dene kanthi kamursidaning ati, sayekti bakal padha tumeka ing kasunyatan jati._**

**_Aja padha angendhe-endhe wanci, ing sadurunge suruping srengenge, padha lumakua ing dalaning Allah, yaiku dalan bener, iya dalan kautaman kang anjog ing karahayon, kamulvan, lan katentreman langgeng._**

**_Siswaning-Sun kang padha pracaya, bekti lan mituhu, piarsakna piweling Ingsun!_**

**_Pituduh Ingsun, kang dakpindhakake obor, iku padha dianggoa madhangi dalan (atinira) supaya slamet lakunira ing dalan kang sungil lan lunyu iki, aja mung padha nyawang marang padhanging obor, mundhak kebloloken, wekasan kesandhung lan kepleset lakunira, mangkono uga aja padha apik-apikan obor mundhak nuwuhake pasulayan lan cecongkrahan._**

**_Poma padha estokna piweling Ingsun, yen sira padha kepengin slamet lakunira ing donya tumekaning delahan."_**

Manawi angengeti sabda pangandikanipun Sang Guru Sejati kasebut ing nginggil, tetela dhawuh wejanganipun Sang Guru Sejati punika namung paring pitedah margi leres ingkang kedah kita ambah, saha paring sesuluh bab sari-sari utawi pathining pitedah rahayu, ingkang saged ngrancagaken lampahipun para siswa ingkang sami anggayuh kasunyatan. Awit saking punika, mila Sang Guru Sejati ugi boten matesi ing atasing lampah wau, waton sami lumampah ing margi leres, inggih punika sami manut tuntunanipun agami ingkang sanyata saking Pangeran.

Ewa samanten badhe kados pundi panglarasipun para nupiksa dhateng dhumawahing gendhing ingkang sumimpen ing buku punika, inggih namung kula sumanggakaken dhateng kalimpadanipun para marsudi gendhing kasunyatan. Ing salajengipun mugi andadosna ing kauninganipun para marsudi, bilih Sang Guru Sejati ugi paring wasita ingkang wujud gambar pasemon, ingkang saged anambahi dhamangipun para siswa tumrap panyuraos dhawuh wejanganipun Sang Guru Sejati ingkang kasebut ing buku punika.

Wondene kababaripun gambar pasemon wau ugi lumantar kadang kita sepuh R. Soenarto kasebut ing nginggil. Ing sasampunipun rengrengan gambar wau kadamel manut tuntunanipun Sang Guru Sejati, lajeng kapasrahaken dhumateng salah satunggaling siswa, inggih punika Sadherek R.M. Prawirosoemo, juru gambar ing Surakarta, ingkang lajeng binabar mawi pulas (cet); dene corak saha warni (kleur) anggadhahi suraos ingkang kinarsakaken dening Sang Guru Sejati.

Sanadyan saged ugi gambar pasemon wau dereng angepleki kalayan ingkang kinarsakaken dening Sang Guru Sejati, nanging sampun katingal prayogi, saha kebekan raos ingkang wingit saha jembaring suraos ingkang sumimpen ing gambar pasemon wau bebasan tanpa tepi, ingkang makaten wau manawi kasawang kanthi kaheningan saha alusing raos.

Mila kita boten kesupen ngaturaken genging panuwun dhateng Sadherek R.M. Prawirosoemo kasebut ing nginggil.

Wondene isining wasita ingkang sumimpen ing gambar pasemon wau, yen riningkes kados ing ngandhap punika.

1. Kawontenanipun agami rasul, inggih punika agami ingkang sanyata saking Pangeran (Allah), tuwin sanes-sanesipun agami.
2. Bakuning (pathining) pitedah rahayu.
3. Wontenipun Angger-angger Langgeng, inggih punika sipat pangadilaning Pangeran.
4. Gumelaring dumadi, inggih punika dumadosing jagat tuwin sadaya alam saisinipun.
5. Kawontenaning jagat kadewatan, utawi alaming para titah ingkang abadan latu (badan alus) tuwin undha-usuking drajatipun, anggenipun sami reraton ing alam kadewatan.

Wasana pangajeng-ajeng kita, sanadyan isining serat punika kenging kawastanan pasinaon awrat, ingkang saged nuwuhaken sangga runggi, nanging bilih boten kinanthen panyana-nyana ingkang boten prayogi, insya Allah tiyang badhe saged ndhawahaken panimbang ingkang pratitis saha putusaning akal budi ingkang murni. Ing pangesthi sageda dados sesuluh ingkang migunani wonten kalanganing para marsudi kasunyatan ingkang ambetahaken pepadhang.

Satuhu.

Surakarta, Desember 1932

Ingkang kapatah mengeti,
R.T. Hardjoprakoso
tuwin
R. Tr. Soemodihardjo

### PANGAJENG-AJENG

**Awit ingkang asma Suksma Sejati, inggih** **Panuntun saha Guru kita ingkang sejati.**

Karahayon tuwin pepadhanging Pangeran mugi lestantun kaparingaken dhateng para rahayu ing budi.

Wiyosipun, kados ingkang sampun kula aturaken ing uwat-uwating serat _Hastha Sila_ tuwin serat kandhutan sanes-sanesipun, bilih kawontenan kula punika ing sayektosipun namung sadarmi dados talang ingkang minangka urung-urung ilining toya saking tuk suci, inggih punika namung sadarmi kagem warana wijiling sabda pangandikanipun Sang Guru Sejati (Suksma Sejati), ing wekdal Sang Guru Sejati paring wejangan dhumateng siswa kekalih, inggih punika Sadherek:

1. Raden Tumenggung Hardjoprakoso,
2. Raden Trihardono Soemodihardjo,

ingkang piniji dening Sang Guru Sejati kadhawuhan amengeti sadaya dhawuh wejanganipun.

Awit saking punika, sadaya ingkang kawrat ing buku pengetan ingkang kita sukani tetenger nami Tunggal Sabda punika, makaten ugi ing buku-buku pengetan sanesipun, kadosta: _Hastha Sila, Paliwara, Gumelaring Dumadi, Dalan Rahayu, Sangkan Paran, Panembah_, tuwin sapanunggilanipun, punika sanes karangan kula piyambak ingkang tuwuh saking mobahing angen-angen tuwin pakartining cipta saha nalar.

Kawuningana!

Bilih kula - pun Soenarto - sayektosipun inggih namung manungsa limrah, saha ingkang sanget cingkrang ing pangawikan tumrap kawruh lair tuwin kawruh kabatinan (kasuksman) ingkang muluk-muluk.

Pramila sadaya ingkang kawursita ing buku pengetan Tunggal Sabda punika, punapa inggih sayektos angiribi utawi salaras kalayan suraos pathining sabda suci ingkang sumimpen ing kitab-kitab suci Injil tuwin Alquran, punika inggih namung kula sumanggakaken dhumateng kawicaksananipun para sarjana sujana ingkang amumpuni ing bab punika, tuwin dhateng para limpad ing pangawikan gaib.

Salajengipun mugi andadosna ing kauningan, bilih kawontenan kula, ing wekdal kula kaagem warana dening Sang Guru Sejati, punika wonten ing salebeting raos ingkang sinebut: "Heneng-hening-eling".

Atur kula wau badhe kapaiben utawi kapitados, punika boten dados pamanahan kula (sanes urusan kula), mila inggih namung kula sumanggakaken dhateng para nupiksa.

Amargi ing sayektosipun: **Inggih namung Pangeran ingkang Mahawikan (Gusti Allah) piyambak ingkang nguningani sadaya ingkang samar-samar tuwin sadaya ingkang ginaib.**

Wondene tumrap panampi saha panglaras kula, dhawuh wejanganipun Sang Guru Sejati ingkang kawrat ing buku punika, suraos paring sesuluh dhateng para ingkang pitados dhateng Panjenenganipun; dene sesuluh-sesuluh wau yen kaprinci pokokipun kados ing ngandhap punika.

1. Nedahaken margi leres, inggih margi utami ingkang anjog ing karahayon tuwin katentreman langgeng (kasunyatan jati).

2. Nedahaken margi simpangan ingkang mangiwa purugipun, inggih punika margi ingkang anjog ing alaming paracidra (alam kadewatan).

3. Angengetaken dhateng para umat ingkang taksih sami rangu-rangu ing manah utawi ingkang taksih tipis piandelipun (imanipun), bilih agami Islam tuwin agami Kristen punika sanyata agami saking Pangeran (Allah), tuwin kitab suci Alquran saha kitab suci Injil punika kababaripun sanyata saking wahyuning Allah, ingkang wajib pinundhipundhi saha kaestokaken dening sadaya umat.

4. Silih kitab suci kekalih kasebut ing nginggil punika yen kapendhet inti sarinipun utawi pathinipun, menggah ing kasunyatanipun sami suraosipun, tegesipun sami isi pitedah rahayu ingkang sanyata saking Allah

Angengeti gawat rungsiting lampah anggayuh kasunyatan, saha wohing pangudi ing bab punika boten gampil dipunsekseni (kanyatakaken) dening sadhengah ingkang dereng nate ngalami saha ingkang dereng nate ngenyam lampah kasunyatan, mila tumrap para nupiksa tuwin para sadherek ingkang boten ngajengi utawi boten pitados dhateng dhawuh wejanganipun Sang Guru Sejati ingkang kawrat ing buku Tunggal Sabda punika tuwin ing buku-buku pengetan sanes-sanesipun, pangajengajeng kula mugi kaparenga sami anyantosakaken kapitadosanipun (piandelipun) piyambak-piyambak, angenut tuntunan saking pitedahing agami suci ingkang sanyata saking wahyuning Allah, dipunrungkebi dumugi kasampurnanipun.

Pangajeng-ajeng kula wau kula kantheni pamuji, mugi-mugi para sadherek sampun ngantos kesasar ing margi simpangan, inggih margi ingkang anjog ing alaming paracidra.

Ewa dene bok bilih boten andadosaken panujuning panggalih tumrap pangajeng-ajeng saha pamuji kula wau, atur kula inggih namung sami andum basuki kemawon.

Ing wasana kula ngaturaken genging panuwun kula dhateng sadherek kula kekalih kasebut ing nginggil, anggenipun sampun sami kapareng amengeti sadaya dhawuh wejanganipun Sang Guru Sejati kanthi jangkep saha kinanthen katrangan-katrangan ingkang perlu-perlu kawrat ing "ular-ular"[^8] sarta centhangan-centhangan (_noot_), ingkang mengku pangajeng-ajeng sageda nambahi dhamanging para marsudi, tuwin murih boten damel seling-seraping panampi.

Mugi-mugi kababaring serat _Tunggal Sabda_ punika sageda amiyak pepeteng ingkang nglimputi manah, satemah saged amadhangi para marsudi ingkang sami lumampah ing marginipun piyambak-piyambak tumuju dhateng kasampurnaning gesang sejati.

Mugi-mugi Sang Guru Sejati (Suksma Sejati) kapareng matedhakaken sih, paring tuntunan tuwin pepadhang dhumateng para siswa, satemah saged ngrasuk "**_pamoring Kawula-Gusti_**" ingkang kawasa ambuka "Malige Suci" ing telenging batosipun piyambak-piyambak, saged anekseni kang "nyata" lan kang "dudu". Amin.

Satuhu rahayu kang rahayu ing budi.

Surakarta, Desember 1932

Soenarto

[^8]: Miturut pitedahipun Pakdhe Narto, "ular-ular" kawedalaken awujud buku piyambak, kapisah saking pustaka Sasangka Jati, kanthi pangajap mugi-mugi saged nggampilaken pangertosanipun para nupiksa ngengingi sabda wejanganipun Sang Guru Sejati ing buku punika.

### Bab ingkang Kaping Sapisan

<br/><audio controls><source src="https://satyaaditech.github.io/audiolib/ssj/23%20Bab%20Ingkang%20KapingSapisan.mp3" type="audio/mpeg"></audio><br/>

Pitedah-pitedah Leres saking Sang Guru Sejati (Suksma Sejati)

Wiyosing dhawuh pangandikanipun Sang Guru Sejati (Suksma Sejati) ingkang lumantar Siswanipun peparab R. Soenarto kados ing ngandhap punika.

**Atas asmaning Suksma Kawekas, Pangeraning sagung titah lan dununging Sesembahan kang sejati.**

#### 1. Kahanane Sabda Langgeng lan Kababare

Para siswa kabeh wae, ing sawuse Ingsun maringi ancer-ancer cengkoronganing gambar pasemon marang kadangira Soenarto, samengko padha sumurupa mungguh wigatine, kang wose wae Ingsun arsa paring pituduh bener marang sira kabeh, bab tandha yektine "Pituduh Rahayu = Bener", kang sanyata saka pangandikaning Allah (Sabda Langgeng).

Tandha yekti kang gampang disumurupi sadhengah wong, banjur bisa netepake pituduh saka Pangeran Sejati iku mung ana ing sahadat tauhid. Sakabehane piwulang utawa pituduh saka para Nabi Rasul iku mesthi isi sahadat tauhid minangka bakuning piandel: "Ora ana Sesembahan kang bener kajaba Allah".

Dadi ringkese wae endi-endi pituduh kang anuduhake dalan rahayu, mangka ora mulang muruk babagan tauhid kaya kang kasebut mau, iku tetela dudu dhawuh pangandikaning Pangeran (Allah Taala). Mungguh sejatining sahadat (paugeraning Pangeran marang kawula) iku yen dimelokake (ora nganggo warana), marah marang panunggaling Tripurusa, iya kahanane Kang Mahatunggal, kang dadi sangkan paraning jiwane, iya kang dadi gegayuhaning urip kang sanyata. mulane sahadat mau kababare aneng tindak nuli awujud sesanggeman gedhe telung prakara: eling, pracaya, mituhu. Iku wus dadi sesanggemane para kawula, wiwit ana alaming Roh, ing nalika Roh Suci arep tinurunake marang donya.

Paugeran kang mangkono iku mungguhing jiwa (Roh Suci) wus dadi pasaksen kang nyata diakoni benere. Mung wae ing sawuse Roh Suci angrasuk badan-badan alus lan wadhag (nganggo busana anasir patang prakara) gumelare aneng kauripan donya banjur padha lali marang paugeraning urip kang baku kasebut mau. Mula supaya rahayu lakune tumekaning delahan (bisa bali marang sangkan paraning urip kang sejati), perlu digugah maneh elinge marang sapa kang dadi sesembahane kang sejati, sarana diwenehi wulang-wuruk babagan tauhid, wiwit tataran kang asor tumeka kang luhur, manut undha-usuking drajate dhewe-dhewe.

Yen manungsa wus mangerti marang keplasing surasane sahadat, kang sejatine mulang marang panunggaling Tripurusa (Suksma Kawekas - Suksma Sejati - Roh Suci), sanadyan dheweke isih dumunung aneng tataran ngisor, ewa samano iya wus luwih slamet lakune saka pondhok donya marang desa akherat, yen temen-temen mituhu dhawuh lan angedohi pepacuhing Pangeran.

Ing gambar pasemon kawujudake bunderan kang mawa corak warna papat: ireng, abang, kuning, putih. Yaiku pasemoning anasir patang prakara, kang dadi busanane Roh Suci, mula ing sadhuwuring bunderan mau nuli ciniren unen-unen "Sejatining Urip", amarga panunggaling Tripurusa wus sasana aneng telenging anasir patang prakara kasebut, kang dadi bebakalan jasad-jasading badan-badan kang alus lan kang kasar (wadhag), apa dene ing sangisoring bunderan mau nuli ana pepethaning tanggal kang isi sahadat tauhid lan sahadat rasul (kajupukake unining sahadat Islam, tinulis ing corak ijo: Asyhadu anla ilaha illallah wa asyhadu anna Muhammadar-rasulullah [^9]• Sapa ta sejatine Muhammad iku? Muhammad iku iya Nur Muhammad, Nur Muhammad iku, iya Nur Dhat Allah, kang prabane tan kena kinaya ngapa, rumesep ing dalem kahanan tunggal, manjing ing pawarangkan pamoring Kawula-Gusti kang lumrahe para ahli makrifat anembungake: Teluning ngatunggal (Allah-Rasul-Muhammad) wus luluh dadi siji.

[^9]: Tegesipun: Kula anekadaken (anekseni kaliyan yakin) boten wonten sesembahan ingkang leres kajawi Allah, saha kula anekadaken bilih Muhammad punika Utusanipun Allah.

Dene Nur Muhammad iku iya uga kang sinebut Kristus aneng agama Kristen utawa sinebut Sang Putra, iya Sejatining Rasulullah (Sejatining Utusan kang Langgeng). Dene tegese tetembungan Putraning Allah utawa Allah Sang Putra, iku ora ateges Gusti Allah apeputra, nanging mungguhing kajatene ateges sipat sihing Pangeran, kajupukake sanepa sihing bapa (wong tuwa) iku dumunung ana ing anake, lan lumrahe manungsa iku padha dhemen (tresna) marang anake.

Wose wae ora ana bedane mungguhing kajatene tinembungake Allah-Rasul-Muhammad, utawa Sang Rama - Sang Putra - Roh Suci, utawa kaya piwulang Ingsun samengko, kang tinembungake Suksma Kawekas - Suksma Sejati - Roh Suci.

Mungguh karepe pepethan 'tanggal' iku pasemoning Suksma Sejati (Nur Muhammad = Kristus), kang dadi sipating Pangeran kang kababar lan dadi pusering urub saka pirang-pirang cahyaning iman (piandel kang bener), uga cahya kang pinuji, kang sumimpen aneng telenging ati suci. Dadi Nur Muhammad utawa Suksma Sejati utawa Kristus iku uga kena wae sinebut Pangeran kang gumelar (kababar), amarga anane iku saka Dhat Ingsun kang ora warna ora rupa, mula pasemon mau uga asung sasmita, manawa sejatine Pangeran iku iya mung bisa kinawruhan saperangan saka sipat-sipate dening kawula kang pinaringan nugraha. Awit saka iku nalar pikiran ora gaduk dianggo mikir kahanane Pangeran kang ora gumelar, amarga katog-katoge manungsa mung bisa makrifat marang gaib-gaibing Nur Dhat Allah, iya Dhat Ingsun (Suksma Sejati) kang kababar anglimputi lan rumesep angelebi kabeh alam-alam saisine.

Dene tegese unine sahadat katulis kalawan corak ijo, iku pasemoning Urip kang wus dumunung utawa tumeka ing katentreman langgeng, iya dunung panunggaling Tripurusa, uga pasemoning Alam Sejati. Awit saka iku, yen kawula sumedya bali marang alame kang sejati, iya dununging katentreman langgeng mau, saranane iya kudu netepi marang sesanggeman kang wus disanggemi nalika Roh Suci arep tinurunake marang donya. Wose netepi pituduhe para rasul ing babagan tauhid, kang ringkese wae tumraping laku wus kacakup aneng angger-angger gedhe telung prakara (Tri Sila): eling, pracaya, mituhu, kanthi sinucenan kalawan mangun watak utama (budi pakerti kang becik) limang prakara (Panca Sila): rila, narima, temen, sabar, budi luhur.

Ing sarehning pituduh bener wolung prakara (Hastha Sila), ora gampang dilakoni sadhengah kang durung samekta, luwih maneh tumrap kang durung apikulan warih ing sajrone ngupaya banyu Suci[^10], mula ing liya dina Ingsun bakal paring pituduh "Dalan Rahayu limang prakara", supaya kena ginawe pancadan (andha) anggone sumedya angunggahi tataran kang luwih dhuwur, yaiku bisane netepi surasane piwulang Ingsun, kang wus sira pengeti aneng layang kang sira wenehi tetenger Hastha Sila mau.

[^10]: Tegesipun: Tiyang ngupaya Ilmu Sejati, nanging dereng sangu ngelmu

Wruhanira, satuhune pituduh rahayu wolung prakara Hastha Sila iku bisa dadi dhedhasar kang santosa aneng atinira, kang kuwat dianggo nyangga adeging omahira[^11], kang uga dadi padaleman Ingsun, iya kadhatoning Pangeran, lan ora bakal ambruk utawa dhoyong, sanadyan katempuh ing prahara kang anggegirisi, yaiku sarupaning kahanan kang kena dianggo dedalan panggodha rencananing iblis, kang sumedya gawe rubuhing imanira (piandelira kang bener).

[11]:Ingkang tinembungaken griya ing ngriki punika manah ingkang suci ingkang dados sana pasenedan suci utawi Baitullah.

Kajaba iku, yen sira wus bisa netepi apa surasaning Hastha Sila, Hastha Sila iku uga dadi dalan katarimane anggonira martobat ing dosanira. Awit saka iku, mulane pituduh rahayu wolung prakara kasebut, satuhune kang dadi angger-angger baku utawa pathining dhawuh-dhawuh pituduhing agama Rasul, yaiku agama kang sanyata saka wahyuning Allah.

Ing gambar pasemon, sangarepe sahadat Islam, ana pepethaning Yesus (lsa Almasih), kang ngasta salib lan kitab suci (pituduh bener) kang isi pepadhang wolung prakara, yaiku kang sasisih isi pepadhang telung prakara, lan kang sasisih isi pepadhang limang prakara. Wose wae asung sasmita, manawa pathining piwulang Kristen lan Islam iku sejatine siji (padha), dene bakune wus kacakup aneng angger-angger Tri Sila lan Panca Sila, kaya kang wus tinutur ing ngarep.

Dene sing sapa mateni, utawa nyiksa (nyalib) pituduh bener saka Pangeran, yaiku mukir marang dhawuh-dhawuhing Pangeran, ora ngandel marang surasane sahadat, suthik netepi prajanjianing Pangeran kang wus dadi sesanggemane, iku bakal padha nampani pedhang kaadilaning Pangeran. Ana ing gambar pasemon kawujudake pedhang kang sumendhe ana ing salib dosa (pasiksan) kang kapetha aneng saburine Yesus rada iring kiwa, yaiku kang bakal matrapi para kang dosa, kalebokake marang genining naraka, dadi kawulaning setan,yaiku padunungane titah kang dumadi saka geni kang padha mukir marang Pangeran (Allah). Sapa ta Sejatining Yesus iku? Sejatining Yesus iku iya Sejatining Muhammad, iya Suksma Sejati, iya uga sinebut Nur Muhammad (Sejatining Rasulullah), iya Kristus (kang cinandra Putraning Allah). Awit saka iku ing dhadhane Yesus kang iring kiwa uga tinengeran muni: Kristus = Nur Muhammad.

Sing sapa pracaya lan bekti marang Pangerane kang sejati (Allah Taala = Suksma Kawekas), mituhu kabeh dhawuh lan angedohi pepacuh, kang didhawuhake lumantar para warananing Utusan Langgeng (Sejatining Rasulullah = Sang Putra), kalawan temen-temen anggone padha netepi sesanggemane, iku kabeh bakal padha antuk sih nugrahaning Pangeran, yaiku bakal padha tumeka ing kadhatoning Pangeran (kaswarganing Sang Rama), iya ing Alam Sejati, kang wus ora nganggo papriksan maneh, tegese: ora nganggo kandheg lakune ana ing alam pepeteng, iya ing alam kafiruna, kang tinembungake naraka (panggonan geni = dununging titah kang abadan geni), yaiku dunung kasangsaraning titah kang padha kalimput marang Pangerane kang sejati. Nanging banjur bisa terus Ingsun tuntun lumebu ing kadhatoning kamulyan, kalawan idining Pangeran, bali marang alame kang sejati, kaya dene kareping gambar pasemon salib kang kaasta Yesus ing astane tengen, yaiku pasemoning Alam Sejati, iya kaswarganing Sang Rama, dunung panunggaling Tripurusa kang agung; mulane gambar salib mau mawa corak warna telu, kayata: jejer ing sadhuwure palang kang mandhuwur awarna putih, iku pasemone Sang Rama (Suksma Kawekas = Allah Taala), dene jejer ing tengah kang malang arupa kuninging prada, iku pasemone Sang Putra (Suksma Sejati = Sang Kristus = Nur Muhammad), lan jejer ing sangisoring palang kang mangisor awarna biru, iku pasemone Roh Suci.

Kumpuling corak tetelu: putih-kuning-biru, iku mujudake corak ijo kang sumunar, iya pasemone katentreman langgeng = katentreman kang jinem, wus ora bisa kengguh rinubeda dening panggodha rencana kang kapriye wae.

Putih iku sucining karsa, resik durung isi tulisan (gegambaran = rantaman).

Kuning iku kawicaksanan (sipat ngelmu). Yen karsa wus kababar anggandheng kawicaksanan, ing kono thukuling rantaman.

Biru iku pasemoning bekti. Rantaman bisane maujud kudu ana sipat bekti kang anindaki, yaiku sipat kodrat (kuwasa) kang ambabarake rantaman mau.

Samengko pamoring corak tetelu kasebut kang wus luluh dadi siji salin warna ijo kang sumorot, iku pasemoning urip mardika kang wus ruwat saka bebandaning kahanan kang owah gingsir, mula kabeh tindak tanduke, solah bawa, muna lan munine, kabeh tetep dadi panembah, amarga wus nunggal laras kalawan karsaning Pangeran.

Menyang ngendi parane corak putih, kuning lan biru mau, bareng wus luluh dadi siji salin warna ijo? Apa ilang? Teteluning corak iku ora ilang, mung salin sipat arupa ijo, nanging yen dipisah-pisah sarana ngilmu pamisah (kimia), zat-zat putih, kuning lan biru mau isih tetep anane.

Dadi sing sapa ngangkah marang katentreman langgeng, utawa ing akhire bisa mulih marang alame kang sejati, iku saranane iya mung kudu netepi kalawan temen-temen marang surasane sahadat, kaya kang wus tinuturake ing dhuwur mau kabeh. Mangkono mungguh kababaring sabda langgeng iya pangandikaning Pangeran kang dadi angger-angger baku utawa pathining pituduh rahayu kang bener, marang para kawula kabeh, kang wiwit kuna-kunane iya wus tetep ajeg kaya mangkono iku, kongsi tumeka samengko lan besuk apa wae ora tau owah gingsir. Amarga Pangeran Sejati (Allah Taala) iku mung Siji[^12], Utusane kang langgeng iya mung siji, mula Sabda Langgeng iku iya uga Siji, sanadyan kababare aneng tetembungan ing donya beda-beda, nanging surasane tetep wae karo sabda kang wus kuna-kuna. Wose mung murih rahayu tumekaning delahan. Dene bisane rahayu kudu netepi marang surasane sahadat, kang wus mengku pirang-pirang kuwajiban kang dadi sesanggemane, kaya kang wus tinuturake mau kabeh. Mangkono yen sumedya lumaku aneng dedalan kang nylametake uripe ing donya tumekaning delahan, supaya bisa mulih marang alame kang sejati, dununging katentreman langgeng.

[^12]: Tembung 'Siji' ing ngriki punika sanes wilangan sapalihipun kalih tuwin sapanunggilanipun, nanging 'Esa' utawi 'Tunggal' ingkang anglimputi sagung gumelar.

#### 2. Kuwajibaning Utusan, Undha-usuking o raj ate, lan Kuwajibaning Kawula

<br/><audio controls><source src="https://satyaaditech.github.io/audiolib/ssj/24%20Kuwajiban%20Utusan.mp3" type="audio/mpeg"></audio><br/>

Kaya dene wayanganing rembulan ing wanci purnama sidi, kang katon aneng sajroning banyu meneb kang bening, mangkono mungguh pepindhan kang anggampangake pangertine wong akeh, tumrap anggone Suksma Sejati sasana aneng telenging ati suci utawa ing batine para kawula sawiji-wiji, kang ora kalawan ngalap panggonan (ora ambutuhake panggonan), amarga Suksma Sejati narambas (rumesep) lan anglimputi kabeh. Suksma Sejati iku pepadhang utawa cahyaning Pangeran. Pepindhane kaya dene sunaring srengenge kang tinampan ing rembulan, temahan rembulan nuli katon cahyane sumunar lan bisa nyilakake (miyak) pepetenge wengi kang anglimputi saisine bawana.

Bawana banjur katon sumilak padhang kaya rina, tur ora gawe sulap (blolok) ing pandulu. Awit saka iku apa pangandikane Suksma Sejati (Nur Muhammad = Kristus) iku asale iya saka pangandikaning Pangeran, iya Sabda Langgeng kang ngemot pirang-pirang kawicaksanan, lan dadi pituduh bener marang para kawula kang padha anduweni akal (pangerti) lan kang padha lumaku aneng pepetenging donya. Nanging wong kang padha kasasaban ing mendhunging kahardan lan angen-angene, padha ora bisa weruh marang/lan ora bisa antuk pepadhanging rembulan, wus mesthi wae nyababake anggone ora pracaya marang gumelare Sabda Langgeng, temah peteng salawas-Iawase. Mangkono mungguh kahanane pangandikaning Pangeran utawa dhawuh-dhawuhe, kang diemban Utusane kang langgeng, iya Suksma Sejati (Nur Muhammad = Kristus), ing kalane jagat saisine durung dumadi lan ing sawise dumadi, nuli didhawuhake (digelarake) para rasul kang padha dadi warananing Utusan Langgeng, banjur tumimbal marang para sakabat lan sakabating para sakabat kabeh, kongsi tumekaning sapa wae kang padha ambiyantu sumebaring dhawuh-dhawuhe Pangeran, iya pituduh bener kang nuntun kaslametaning uripe para kawula, kang padha pracaya (ngimanake) marang pituduh bener kasebut.

Kaya dene raja utawa ratu dhawuh lumantar gandhek, gandhek ngemban dhawuhing ratu nuli kadhawuhake marang patih, dene patih kang bisa nata pakaryan gedhe cilik katumrapake marang para kawulaning praja, lumantar para nayakane, medhun-medhun kongsi tumeka panekare kang cilik dhewe, dhawuh-dhawuh mau lagi bisa sumebar warata marang umuming kawula kabeh, mangkono mungguh pepindhane dhawuh pangandikaning Pangeran, sakawit ana ing sabda kang diemban dening Suksma Sejati, nuli kadhawuhake marang para rasul, kang dadi sesulih utawa pepatihe Sang Sabda kang ngumandhang ing telenging urip, kang wus jumeneng dadi kalifatullah aneng batine para rasul mau kabeh perlu ambabarake lan nata dhedhawuhane Pangeran, minangka angger-anggering uripe para umate ing dalem bebrayaning urip bebarengan, supaya padha nemu kabegjan lan kaslametan tumekaning delahan lan agawe tata tentrem sarta tata silarjaning bawana.

Kaya wus ora perlu dijelir-jelirake maneh bab iki, ringkese wae kabeh pituduhing para rasul, iku mungguhing kajatene (hakikat), kena diringkes dadi telung prakara, yaiku: eling, pracaya, mituhu. Sesucine kalawan kalakuan becik limang prakara: rila, narima, temen, sabar, budi luhur.

Mungguh sejatine Tri Sila lan Panca Sila iki, surasane wus kawengku aneng sajroning sahadat, mulane iya mung sahadat iku kang dadi talesing agama kang bener (kang nyata saka wahyuning Pangeran), kang kudu diretek-retekake surasane marang para kang durung nyumurupi tegese. Iya mung ana ing sahadat tauhid kang dadi tandha yektining sabda langgeng, kang ora tau owah gingsir; mula kang dadi gegandhulaning tekad tumrap agama kang terang saka wahyuning Allah iku nunggal maksud, ora sulaya kang dadi wahyuning piandel, samangsa wong ora keliru panampane utawa panyurasane. Dene beda-bedaning pranatan (sarengat) kang padha dilakoni, iku wus kanthi kawicaksananing Pangeran, selaras kalawan dhedhasaring kodrate bangsa dhewedhewe, cocoge kalawan jaman kelakone.

Wruhanira mungguh kuwajibane para rasul, iku mung kadhawuhan nekakake dhawuh-dhawuhing Pangeran kang isi pituduh rahayu marang para umat, lan ora didhawuhi meksa marang kang padha maido, amarga sejatining pracaya iku wus dadi darbeking jiwa (roh) dhewe, kang wus anekseni mungguhing benere lan kanyataane, dadi dudu darbeking angen-angen kang isih anduweni sangga runggi. Mula kang padha pracaya (iman) marang para rasul, iku banjur diarani oleh pituduhing Pangeran, amarga metu saka gumregahing jiwane dhewe, kang katetangi saka pangajake (pituduhe) para rasul kasebut. Dene wong-wong kang padha mlengos marang pituduh bener (pangajake para rasul), yaiku wong-wong kang padha ora pracaya, iku kang pinasthi padha ora bisa antuk pituduh saka Pangeran Sejati, mulane iya bakal padha kapitunan, tegese ora bisa antuk warisan urip langgeng aneng kadhatoning katentreman langgeng, iya iku kadhatoning Pangeran Sejati [^13].

[^13]: Ing ngriki teka wonten tetembungan Pangeran Sejati, yen makaten punapa wonten Pangeran Tiron (ingkang boten sejati). Wangsulanipun: "Wonten", inggih punika titah ingkang ngaken Pangeran.

Dadi kuwajibaning para rasul iku mung ajak-ajak marang panggawe becik lan nyegah marang panggawe dudu, kalawan ngelingake sesanggemaning kawula sarta meruhake larangan-laranganing Pangeran, apa dene dosa kang gedhe dhewe kang perlu banget disumurupake luwih dhisik, iku yen wong kongsi mungkir marang Pangerane kang sejati (Allah Taala = Suksma Kawekas), yaiku manembah marang kang mesthine kudu ora sinembah, kayata: manembah marang kayu, watu, gambar-gambar, titah kang abadan alus lan sapanunggalane. Iku kabeh aran panggawe dudu, tegese panggawe kang ora bener, lan iya ateges ora netepi sahadate (sesanggemane), mulane iya jeneng ambalela marang dhawuhing Allah. Kang mangkono mesthi bakal padha nampani piweleh kang abot, pepindhane ora beda kaya kawulaning praja kang ambalela marang pamarentah, mesthi wae banjur padha disingkirake marang panggonan pambuwangan, tumanja paukumane.

#### 3. Warna-warnaning Utusan ing Donya

<br/><audio controls><source src="https://satyaaditech.github.io/audiolib/ssj/25%20Warna%20WarnaningUtusan%20Ing%20Donya.mp3" type="audio/mpeg"></audio><br/>

Wruhanira mungguh ing kajatene, yen sinawang saka kabatinane, para kawula kabeh iku dhasar padha kautus ing Pangeran, kang beda-beda kuwajibane, sanadyan padha ora ngrumangsani, amarga ora sadhengah wong kapethil dadi panuntun kalawan wahyuning Pangeran. Nanging mungguh ing jiwane (suksmane) iku pancen padha kautus ing Pangeran, perlu anyampeti kacukuping kabutuhane urip bebrayan. Mula banjur pinerang-perang dadi pirang-pirang golongan, kang beda-beda anggone nindakake kuwajiban aneng sajroning urip bebrayan, kayata: ana kang dadi golongan kalifatullah (nindakake paprentahaning praja), ana kang among dagang, among tani, nenukang, ana kang dadi buruh, lan sapanunggalane.

Ing sarehning warna-warnaning golongan mau uga padha ambutuhake kawruh kang bisa nyampurnakake lair batine, mula Pangeran iya banjur methil ing antarane warna-warnaning golongan mau, dinadekake panuntune, supaya anggelarake kawruh lan mulang muruk kang dadi kabutuhane.

Wus kinawruhan manawa kuwajibaning umume kawula, ing atase kabatinane (suksmane) iku padha wae, kaya kang wus tinuturake ing dhuwur mau kabeh. Nanging amarga kabutuhan lair kang gegayutan kalawan kuwajibaning urip bebrayan iku warna-warna lan beda-beda, mula panuntun kang piniji (kautus) ing Pangeran, iku uga warna-warna kayata:

1. Ana kalamangsane panuntun iku kautus perlu nyampurnakake karuntutane kauripan lair batin, sarana aweh pranatan kang beda-beda, manut dhasaring bangsa, kasusilane, lan jamane, kaya kang dadi kuwajibaning para nabi utusan kasebut ing dhuwur.
2. Uga ana kalamangsane panuntun iku kautus ing Pangeran, mung perlu nyaring agamane salah sawijining bangsa.
3. Ana kalamangsane maneh panuntun iku kautus ing Pangeran, perlu nuntun kawruh kaprajan, kaprajuritan, kawruh yeyasan, karawitan, usada (tamba), among tani, lan liya-liyane kawruh kang dadi kabutuhaning urip bebrayan.

Dene piwulang Ingsun marang sira kabeh samengko iki, ora sumedya ngrusak utawa ngebrukake omahira, nanging malah sumedya andandani (tambal sulam) karusakaning omahira iku, kang wus padha trocoh lan katon dhoyong, supaya sira bisa njejegake maneh padaleman Ingsun ing atinira kang suci, pulih santosa kaya mula-mulane, satemah kena sira anggo ngeyub lan malindhung marang Sesembahanira kang bener, kaya dene bebundhelaning tekad kang wus dirungkebi dening jiwane, yaiku surasaning sahadat kang wus tinuturake kasebut ing dhuwur iku kabeh.

Sira aja padha kesengsem pasulayan bab piandel, kang sira dhewe sejatine iya durung tumeka ing kasunyatane. Wong cubluk kang padha ngungasake kawruhe, iku ora golek bener, nanging mung njaluk digugu unine, minangka kahurmatan anggone sugih buku, utawa wus sinebut ahli ngelmu. Sakabehing kawruh (ngilmu) kang migunani tumrap kaslametaning urip ing donya tumekaning delahan iku iya becik, nanging rubedane iya akeh. Yen kawruh-kawruh mau mung dadi kapinteraning nalar pikiran wae, ora dilakoni utawa ora bisa ngisep sarine kang sumimpen ana sajroning kawruh-kawruh kasebut, iku ora bisa gawe slameting uripe tumekaning delahan, nanging malah gawe kapitunan, gawe lelaraning ati kang nuntun marang pirang-pirang panggawe dosa.

Usada kang bisa gawe santosa lan kasarasaning badan rohani (omahing ati), kang dadi sana pasenedan suci, iku iya mung pituduh rahayu wolung prakara (Hastha Sila), iya kang dadi pathining dhawuh-dhawuhing Agama Rasul, kaya kang wus tinuturake ing ngarep.

Sumurupa, mungguh candraning piwulang kasunyatan (pituduh bener) kang digelarake ana ing sarupaning kitab suci (kang saka wahyuning Allah), iku pepindhane kaya dene emas (kencana) kang binuntel ing perak, nuli binungkus maneh ing timbel, dadi sing sapa nedya nyumurupi (tekan) emase, kudu ambukak timbele dhisik, nuli anggulawenthah (ngulapi) perake. Dene pituduh Ingsun marang sira samengko iki, wus tanpa Ingsun sasabi ing timbel maneh, mung kari nuduhake salakaning piwulang. Dadi yen sira sumedya tekan ing kasunyatane (makrifating Pangeran), iya mung kari ngupakara perake (salakane) mau, supaya bisa nglenthek saka emase, temah bisa tekan ing kasunyatane. Nanging iya ora gampang sira arep nyumurupi salakaning Sabda Langgeng kang sumimpen aneng layang-Iayang suci, yen sira ora bisa katemu dhewe lawan Sang Sabda ing telenging ati suci, amarga ing dedalan kono tinemu pirang-pirang bebaya kang bisa nasarake sira utawa nyimpangake sira saka dalan kabeneran.

Mula mumpung samengko sang sitaresmi (rembulan) wus katon andhadhari, sira padha cecawisa banyu suci wolung prakara (Hastha Sila), kanggo ambuka jendhelaning atinira, supaya sunaring rembulan bisa lumebu ing telenging sanubarinira, temah bisa dadi pepadhanging dalan, wekasan sira sumurup dununging emas kang padha sira goleki. Ing kono sira mangerti manawa gandaning kembang amrik wangi iku ora bisa pisah karo kembange, madu ora bisa pisah karo legine, lan srengenge ora bisa pisah lawan sorote. Yen pangertine wong tumrap bab iki durung disekseni dhewe dening jiwane (Roh Sucine), iya isih durung bisa sumingkir saka panggawe dosa.

Sira padha takon-tinakon (rerasan) lan kapengin weruh kapriye mungguh sejati-jatine kang dadi pathi utawa sarining Sabda Langgeng ing jamane Nabi Isa Ruh'l Allah lan ing jamane Nabi Muhammad Rasul Allah ing atase pituduh rahayu kang wus moncek, ora binuntel ing timah maneh, nanging mung kari salakaning piwulang wae.

Wruhanira siswa, sejatine yen kajupuk kang dadi wosing pituduh rahayu ing atase kasuksman (ruhanine), dadi dudu bab utawa pituduh kang gegandhengan kalawan pranatan lair (babagan hukum sarak), iku kena diarani nunggal surasa, bebasan godhong suruh lumah lan kurebe, kaya kang wus kalumrah dadi bebasane para ahli kasuksman ing tanah Jawa, sanadyan seje rupane, nanging yen ginigit padha rasane. Samono mau yen dijupuk salakaning piwulang, wus ora binuntel ing timbel maneh (pasemon-pasemon). Coba rasakna kalawan heninging ati, sari-sarining Sabda Langgeng kasebut, kaya kang Ingsun wedharake ing ngisor iki.

[Ing sarehning pengetanipun juru mengeti kathah cewetipun, mila Sang Guru Sejati (Suksma Sejati) lajeng dhawuh makaten].

"Supaya ora kakehan kang cewet anggonira mengeti, liya dina bakal Ingsun paringi cathetan lumantar tangane kadangira Soenarto, sabanjure nuli unggahna (pacaken) ing buku pengetanira."

(Ing sasampunipun cathetan kasebut kula tampi sa king Sadherek R. Soenarto, lajeng kula pacak ing buku pengetan kados ingkang kasebut ing ngandhap punika saha kula lugokaken kemawon tetembunganipun).

#### 4. Pathining Sabda Langgeng ingkang Sumimpen ing Kitab Suci lnjil, Awewaton Dhawuh Wejanganipun Sang Guru Sejati (Suksma Sejati)

<br/><audio controls><source src="https://satyaaditech.github.io/audiolib/ssj/26%20Pathining%20Sabda%20Langgeng%20Ingkang%20Supimpen%20Ing%20KiItab%20Injil.mp3" type="audio/mpeg"></audio><br/>

(Bab punika leres lepatipun amung Allah piyambak ingkang ngudaneni)

Mangertia para kawula, manawa Yesus iku Putraning Allah[^l4], lan mangertia para kawulaning Allah, manawa Yesus iku dadi Panuntune para kawula. Kaya dene Sang Rama kagungan Putra, Putra kagungan abdi, mangkono mungguh perlune abdi andherekake Sang Putra, supaya abdi bisa sowan Sang Rama. Nanging abdi kang ora kinasih, ora bisa diajak seba. Sapa ta abdi kang ora kinasih mau? Yaiku para kawula kang padha nyalib (niksa) piwulange Yesus, iku padha ora bisa ndherek Sang Putra, sowan ing ngayunaning Sang Rama.

[^l4]: Ngengetana dhateng sejatining Gusti Yesus, inggih punika Kristusipun (Nur Muhammadipun).

Sajrone Ingsun rawuh ing donya kautus dening Sang Rama, dhinawuhan mulang marang abdi-abdine Sang Rama, kang padha isih dosa lan durung suci ing budi, kang padha ora bisa ndherek kondur Ingsun marang kaswargan, iya ing dalem kadhatone Sang Rama, marga saka dosane para abdining-Sun, mula Ingsun dhinawuhan nuceni sakabehing rereged, iya iku mung tumrap abdining-Sun kang setya lan mituhu. Para abdi kang suci ing budi[^15], sakabehe dosane bakal Ingsun lebur lan Ingsun tebus kasucian. Iya abdi kang suci mau bakal Ingsun tuntun, supaya ndherekake kondur Ingsun ing kaswarganing Sang Rama, lan Ingsun bakal gawe slamet sajrone isih ana ing paran lan ing dedalan. He, para abdi-abdining-Sun, mulane padha reresika sira, supaya Ingsun bisa rawuh ing sira, iya ing atinira kang suci. Ingsun bisa parek kalawan sira, amarga iya Ingsun kang rawuh marang para abdi kang suci. Ora ana abdining-Sun kang bakal bisa nampani rawuh Ingsun, manawa padha ora suci, dene bisane suci sarana martobat maring-Sun, iya Ingsun kang bakal nucekake marang wong kang wus padha martobat ing dosane. Amarga wong kang isih dosa, iya kang durung suci, ora bisa ndherekake kondur pisowan Ingsun marang dhamparing Sang Rama. Amarga sira durung suci, dadi ora bisa nunggal lawan Ingsun lan Rama, iya dununging kasucian kang sejati, iya ing Alam Sejati. Ingsun kang bakal nucekake sira kabeh, manawa sira mituhu marang dhawuh Ingsun, mula padha mirantia[^16], manawa Ingsun wus arep rawuh[^17], lan manawa Ingsun arep kondur marang kadhaton Ingsun, sowan ing kadhatoning Sang Rama, supaya sira bisa ndherekake kondur Ingsun[^18]. Manawa sira ora suci, sira bakal keri ing alaming para kang dosa, yaiku wong kang ngaku dadi Gusti lan anggusti marang kang ngaku Gusti, lan ndherek marang kang mesthine ora dhinerekake. Iya jalaran dosanira iku, kang gawe matanira ora bisa melek lan ora weruh ing dalan padhang, kang anjog ing kaswarganing kasucian. Amarga iya mung Ingsun kang bakal nuntun abdining-Sun kang picak mau, manawa abdining-Sun manut miturut Ingsun tuntun. Manawa ora manut miturut, mesthi banjur tumiba ing kapicakan, kang salawas-Iawase ora bisa weruh pepadhang. Apa ta kang gawe picak iku? Amarga sira dosa, amarga sira ora gelem ndherekake kondur Ingsun, jalaran sira ora sumurup manawa Ingsun wus arsa kondur, dadi sira nuli keri aneng dedalan, satemah sira ora sumurup dedalanira. Dene manawa sira melek saka anggonira picak mau, sarana raup banyu kasucian, sira bakal bisa ndherek kondur Ingsun. Mula iki Iho dedalan kang bakal Ingsun rawuhi, yaiku sira kang resik atinira, iya atinira kang suci mau, sira bakal sumurup lan padhang. Ing ngendi dunung Ingsun, yaiku aneng antaraning atinira lan uripira. Nanging manawa atinira reged amarga dosa, sira ora bakal sumurup Ingsun, nadyan Ingsun uga dumunung ing sira.

[^15]: Sanes budi tembung Sanskerta ingkang teges "pepadhang", nanging ing ngriki pikajengipun teges budi pakerti ingkang gegandhengan kaliyan bab (soal): awon saening bebuden (ethiek).
[^16]: Samekta anindakaken Tri Sila lan Panca Sila. Mangkono mungguh ringkese kahananing para titah jawata lan pakaryane apa dene undha-usuking drajate, kaya kang wus tinutur mau kabeh. Nanging iya uga ana titah jawata kang gelem manut-miturut (ngestokake) marang pituduhe (piwulange) para Nabi Rasul, kang lumrahe diarani (sinebut): jin Islam. Cukup samene pituduh Ingsun bab kahanane titah kang abadan geni kang padha reraton aneng alaming anasir geni.

Nanging para kawula, iya abdining-Sun kang ora mituhu dhawuh Ingsun, ora bisa nampani tetesing banyu kang bakal dadi usadane wong picak lan madhangake sakabehing pepeteng. Dene Ingsun dhinawuhan maringake banyu usada, iya banyu suci, iya sucining ati mau, marang abdi kang mituhu maring-Sun. Dene para abdi kang wani niksa (nyalib), ngremehake piwulang Ingsun, bakal karubuhan gunung emas, kang wekasan agawe picak, temah sirna dening urubing geni kang akantarkantar, kang diurubake dening para kang pangawak geni. Geni mau sanadyan angebeki bawana, nanging uga bakal sirna dening tumetesing banyu suci kang mung satetes wae. Dene kang ngasta banyu suci mau Ingsun, kang kagungan banyu suci iku Sang Rama, iya Sang Rama tuking kasucian. Ing tembe sira bakal ngelak, gondhangira krasa ngorong, kapengin ngombe banyu suci mau, nanging sira wus ora bakal bisa oleh, amarga Ingsun wus ora karsa paring, mulane sira bakal murub dadi geni. Ewa samono, manawa sira durung kabanjur dadi mawa, iya ing sadurunge sira bisa sampurna kahananira, sira uga bakal Ingsun paringi tetesing geni, nanging dudu genining iblis, balik iku geni pangleburing geni, amarga iya para kang dumadi saka geni mau, kang andadekake sira dadi pakane urube geni. Tetesing geni kang Ingsun siramake sira, iku anyep ora gawe ubaling urub, nanging malah gawe sirep utawa patining geni, iya genining para setan mau. Nanging manawa sira wus kabanjur kobong, dadi tuking genine setan, sira wus ora bisa oleh geni saka Ingsun, kang sejatine dudu geni. Nanging iya banyu suci mau, kang dadi pralampitaning geni kawicaksanan, iya pepadhang kang Ingsun asta. mulane para abdi-abdining-Sun, aja padha nembah marang gunung emas, mundhak sira karubuhan gunung mau, lan aja padha gawe urubing geni, mundhak sira pinangan ing geni. Sira padha ngareparepa tumetesing banyu suci wae, iku kang luwih utama. Sapa kang ngasta banyu suci mau, yaiku sakabehe Utusan Ingsun, iya Utusane Sang Rama. Ingsun diutus ngampil banyu suci, iya kang apindha Putra, dene Muhammad kang durung dumadi iku kang bakal apindha Utusane Sang Rama. Ingsun iku iya Utusan, Muhammad iya Utusan. Sing sapa kang padha ora mituhu marang para warananing Utusan mau[^19], Ingsun ora namtokake sira bakal katemu Ingsun, nadyan iya tunggal kahanan lawan sira, nanging sira ora bisa sumurup.

[^19]: Inggih punika para ingkang dados warananipun Kristus utawi Nur Muhammad (Utusan Langgeng).

Ingsun iki tinurunake Sang Rama saka swarga apindha Putra, iya Ingsun Putraning Allah. Ingsun bakal tumurun maneh nganti marambah-rambah, nanging iya mung para abdi kang suci ing budi, kang luhur ing budi, kang sabar ing ati, kang narima ing pandum, kang temen ing pituduh, kang pasrah ing kadonyan, lan kang bekti ing Rama, kang pracaya maring-Sun, kang mituhu dhawuh Ingsun, iku kang sumurup marang Ingsun.

Dene sira kang padha sasar ing budi, kang padha candhala ing budi, kang padha mukir ing Gusti, kang padha ngaku jumeneng dadi Gusti, kang padha manut marang kang dadi pepindhane Gusti, kang padha ngrusak marang pituduh rahayu, sira kang padha kaya mangkono iku, bakal picak matanira. Sira bakal sirna, marga saka karusakanira; sira bakal lebur marga saka dosanira; sira bakal apes ing sajrone sira tumeka; sira bakal apes sawuse tumeka, iya tumekaning pangadilane Rama; sira ora bakal sumurup marang kaswarganing Rama, marga sira ora kapengin weruh kaswarganing Rama; sira bakal sumurup pasiksan lan piwelehing Rama, marga sira kapengin disiksa lan kapengin nampani piweleh, marga sira ora pracaya. Mula pracayaa ta sira, manawa Ingsun uga wus pracaya marang sira, dadi sira iya kena Ingsun pracaya. Dadi dudu wong kang ngaku sumurup, nanging iya dudu wong kang durung sumurup, uga dudu wong kang disurupake, iya dudu kang ora kasumurupan, iku kang padha sira pracayani; Ingsun uga marengake panuwunira mau. Nanging iya rasakna ing besuk, cecawisa sadurunge sira dirusak, manawa sira kabanjur rusak, sira ora kuwasa nanggulangi karusakanira iku. Mula iki pituduh Ingsun, kang dipengeti Putraningsun Yesus, iya kabeneran kang bisa andandani karusakanira iku. Wis aja padha rerembugan, padha turua wae, nanging aja padha mangan, sawise sira turu, mesthi sira sumurup marang sejatine Putraning Allah, yaiku sejatining Yesus, kang tan rupa tan awarna, iya Yesus kang ora pinutrakake, iya Yesus kang ora bisa rusak, iya Yesus kang langgeng, yaiku Ingsun: Yesus kang sejati (Kristus), iya Ingsun Muhammad kang sejati, iya Ingsun: Suksma Sejati.

Apa sira pangling maring-Sun? Manawa sira pangling, Ingsun uga ora wanuh marang sira. Manawa sira nyatru utawa ngadoh maring-Sun, Ingsun dadi satrunira, lan Ingsun uga adoh kalawan sira. Manawa sira bekti maring-Sun, Ingsun asih marang sira. Yen sira mituhu lan kerep sumiwi ing ngarsaning-Sun, Ingsun angganjar lan rawuh ing sira.

Mara pilihen, nampani ganjaran apa pilih nampani pangadilaningSun. Ya aja padha sambat, yen sira nampani tumibaning pedhang kaadilaning-Sun, ya aja padha bungah-bungah manawa sira nampani ganjaraning-Sun, amarga kabungahanira iku bakal agawe rubuhing gunung emas kang agawe lali. Iya sira, iya Ingsun, iya Rama, iya tetelune iku sawiji aneng sira, nanging sira aja padha kaya Ingsun lan aja kaya Sang Rama, amarga sira dudu Ingsun, sira dudu Sang Rama. Manawa sira sumurup tumetesing banyu suci, sira bisa sumurup: sapa sira, sapa Ingsun, lan sapa Sang Rama[^20]• Amin.

[^20]: Sanadyan Roh sam pun saged luluh ing dalem kahanan tunggal, ing salebetipun taksih gesang ing donya, nanging Roh inggih tetep Roh (Jiwa), inggih ugi sanes Pangeran ingkang Mahaagung, wangsul amung pletik soroting Pangeran ingkang sampun saged kraos satunggalipun kaliyan Gesang Agung, ingkang anglimputi tuwin rumesep ing sagung gumelar.

#### 5. Pathining Sabda Langgeng ingkang Sumimpen ing Kitab Suci Alquran, Awewaton Dhawuh Wejanganipun Sang Guru Sejati (Suksma Sejati)

<br/><audio controls><source src="https://satyaaditech.github.io/audiolib/ssj/27%20Pathining%20Sabda%20Langgeng%20Ingkang%20Sumimpen%20Ing%20Kitab%20Alquran.mp3" type="audio/mpeg"></audio><br/>

**(Bab punika leres lepatipun amung Allah piyambak ingkang ngudaneni)**

(1)
Satuhune ora ana Pangeran kang sinembah kajaba Allah, satuhune Muhammad iku Utusaning Allah, lan Ingsun angakoni manawa Pangeran iku sawiji amung Allah, lan satuhune Pangeran iku ora kasatmata dening para kawula, dene Pangeran iku satuhune dumunung ing sajroning kawula, lan satuhune Pangeran iku ora asipat lan ora sinipatake, nanging mung nunggal ing sajroning kauripane para kawula, dene urip iku kagungane Pangeran. Satuhune Pangeran iku ora urip lan ora mati, iya Pangeran pribadi kang langgeng, tan kenaning owah. Dene kawula iku winengku dening urip, mula bisa mati; kang mati iku dudu Pangeran, nanging busanane Pangeran, kang sinebut Muhammad, iya iku busanane Pangeran kang kasatmata, nanging Pangeran Sejati ora ngagem busana; dene kang diagemi busana kang bisa rusak mau dudu sejatining Pangeran, nanging soroting Pangeran[^21]•

[^21]: Ngengetana kababaripun Nur Muhammad ngawontenaken gumelaring anasir 4 prakawis, saha saperangan malih dados Gesang ingkang anggesangi sadaya titah gesang. Dados tembung "Muhammad" kasebat nedahaken perangan ingkang wujud anasir wau ingkang dados busananing angen-angen tigang prakawis: pangerti-nalarpikir (soroting Tripurusa).

Manawa busana mau rusak, wus ora bisa madhahi soroting Pangeran, busana iku banjur bali marang asal kamulane busana, awujud anasir patang prakara: swasana, geni, banyu, lemah. Dene soroting Pangeran mau bali marang kang kagungan sorot, yaiku Pangeran kang sejati.

Ing ngendi dununging Pangeran, iku satuhune sira ora bisa sumurup jalaran sorot mau kaling-kalingan ing jagat, dadi ora bisa bali marang kang nyorotake. Manawa sorot mau dikondurake dening kang ngampil sorot, mesthi bisa tumeka ing daleme sorot. Sakabehing sorot iku ora beda, mung padhange kang beda, lan wadhahe uga padha, nanging gedhe ciliking wadhah beda. Dene sorot iku ana kang ngampil, yaiku Utusaning Pangeran, kang nurunake soroting Pangeran. mulane yen ora dikondurake dening kang diutus mesthi ora bisa bali marang kadhatoning sorot. Samengko sapa ta kang dinuta nurunake lan ngondurake sorot mau? Yaiku Sejatine Muhammad, iya Sejatine Yesus, iya Ingsun Suksma Sejati, Utusane Pangeran kang sejati. Iki tegese ayate Pangeran kang sejati.

(2)
Satuhune Pangeran iku mung siji kang wajib sinembah, ora ana Pangeran kang sinembah kajaba Allah, lan Allah iku dununging Sesembahan kang sejati.

Dene Allah iku kagungan Utusan, yaiku Muhammad, mung Muhammad pribadi Utusaning Pangeran. Sakabehing pangandikane Muhammad iku iya pangandikane Pangeran[^22]• Pangeran iku ora warna ora rupa, ora lanang ora wadon, ora pinutrakake lan ora peputra[^23].

Dene Allah iku ora dumunung, nanging mesthi dumunung, ing ngendi dununging Allah, yaiku ing telenging urip. Dene urip iku langgeng, iya ing kono dununging Allah[^24]• Allah iku ora kagungan lesan, nanging bisa ngandika, ora kagungan netra, nanging bisa uninga, ora kagungan karna, nanging bisa miyarsa, ora ana kang kuwasa kajaba Allah pribadi. Pangandikaning Allah dumunung ana kang diagem warana, iya warananing Allah, yaiku Utusaning Allah. Utusaning Allah uga ngagem warana, yaiku kawulaning Allah kang suci ing budi, kaya dene dluwang kang resik, ing kono tumetesing pangandikane Allah kang lumantar Utusane.

[^22]: Amargi Kanjeng Nabi Muhammad dados warananing Utusan Langgeng tur sampun saged anjumenengaken Nur Dhat Allah, inggih Sang Sabda wonten ing telenging batosipun, mila sintena ingkang boten pitados dhateng dhawuh pangandikanipun Kanjeng Nabi Muhammad, punika inggih ateges boten pitados dhateng Sejatining Rasul Allah, ugi ateges boten pitados dhateng dhawuh pangandikaning Allah.
[^23]: Ayat punika kangge ambatalaken dhateng kalentuning panganggepipun tiyang ingkang nginten bilih Pangeran punika inggih agarwa putra sayektos dados satataning manungsa.
[^24]: Murih radi saged sumeleh dhateng pangertosan kapendhetaken sanepa makaten: pinten-pinten jembangan isi toya ingkang boten keyuban ing wangon, saben jembangan satunggal kados dene isi surya satunggal; punapa surya wau inggih dumunung sayektos wonten ing salebetipun jembangan? Boten. Punapa boten katingal wayanganipun? Katingal, nanging surya inggih namung satunggal.

He, para kawulane Allah, samengko sira padha sesucia, supaya padha bisa nampani tumetesing pangandikane Allah. Kang kasebut ing ayat-ayat kang pinengetan para rasul, iku samengko banjur linimputan ing pepeteng, amarga saka panggawene iblis kang lali marang Pangerane, yaiku para kawula kang padha wani ngowahi utawa ambubrah dhawuh-dhawuh kang wus pinengetan para wewakiling Utusaning Allah, yaiku Muhammad[^25]•

He, para kawula, padha elinga sajroning eling, aja mung eling sajroning lali[^26], ambecikana barang kang becik, aja mung ambeciki barang kang ala[^27]•

[^25]: Inggih punika para rasul ingkang dados wewakiling Utusan Langgeng. Sinten Sejatining Utusan Langgeng punika? Boten sanes inggih namung Sejatining Muhammad, inggih Nur Muhammad, inggih Kristus, inggih Suksma Sejati.
[^26]: Suraosipun ingkang lebet: elingipun dhateng Ingkang Mahatunggal (Allah) punika ingkang ngantos silem ing dalem jaman kaheningan (bebles dumugi ing telenging raos) murih saged dumugi ing jatining kasunyatanipun (ainul yakin), sampun ngantos namung eling-elingan kemawon, ingkang taksih kaling-kalingan ing kaelinganipun dhateng samukawis bab. Yen makaten nama taksih eling sajroning lali, jalaran tansah katutup ing santun-sumantuning cipta, saking ebahing rasa-pangrasa ingkang tanpa kendel. Makaten eling ingkang kedah kita lelantih saben dintenipun, murih saged bebles dumugi telenging Rasa Sejati (silem ing dalem jaman kaheningan).
[^27]: Punika kathah suraosipun. Kapendhet ingkang wos wigatos kemawon gadhah suraos: Nucenana manah, sampun namung kandheg ngresiki badan wadhag kemawon utawi namung ngadi busana kemawon (kaendahaning badan wadhag). Endaha dikados punapa, manawi manahipun boten suci, boten saged kagem Padalemaning Allah (Baitullah).

(3)
Sadurunge jagat dumadi, Ingsun, iya Pangeran Sejati wus jumeneng. Dene Ingsun, Suksma Sejati (Nur Muhammad), dinuta dening Pangeran, kadhawuhan ndhawuhake marang para kawulaning Pangeran, supaya padha ngestokake dhawuhing Pangeran, kang wus Ingsun tampa kalane jagat iki durung dumadi, lan uga sawise jagat iki dumadi. Ing tembe jagat iki bakal sirna, yaiku kiyamat, ing akhire jagat kang wus gumelar iki, iya ing tembe bakal ana piwelehing Pangeran marang kawula kang padha dosa, yaiku para kawula kang padha ora pracaya marang Pangeran, lan uga kang padha mukir, ora ngakoni dadi kawulaning Pangeran, utawa ora mituhu dhawuhing Pangeran, kang lumantar Utusane, yaiku Muhammad. Ing tembe padha kapriksa dening Pangeran, sapira gedhe ciliking dosane mau. Sakabehing dosane para kawula mau kang bakal nekakake kiyamating jagat. Dadi satuhune dudu Pangeran kang kagungan karsa, supaya jagat saisine iki lebur, nanging saka panggawene para iblis kang wujud manungsa, iku kang nekakake kiyamat. Dene sapira lawase (besuk apa), iku Pangeran durung marengake dhawuh, amarga iki isih ginaib. Dene yen para kawula banjur padha martobat ing Pangeran, mesthi ora ana pidananing Pangeran ing dina kiyamating jagat.

Sumurupa, dudu kiyamating jagat sagir[^28], nanging jagat kabir[^29]• Ing dina pungkasaning jagat sagir iku ora ana, amarga jagat sagir iku kawengku ing jagat kabir, iya jagat gedhe mengku jagat cilik, uga jagat gedhe mau kang nekakake kiyamating jagat cilik, nanging iya saka panguwasaning Pangeran, ing kono rusaking jagat cilik. Para kawula kang mukir marang kuwajibaning kawula, bakal nampani piwelehing Pangeran. Mula, he umat Ingsun, padha mituhua dhawuh pangandikaningSun, mituhua marang tuntunan Ingsun, ing sadurunge sira tinimbalan ing Pangeran

[^28]: sagir = alit
[^29]: kabir = ageng

Sira ora bakal Ingsun tuntun, amarga sira padha ora mangerti maringSun, manawa Ingsun iki Utusaning Pangeran. Nanging sira para kawula, ora padha ngandel lan ora padha mituhu maring-Sun, dadi sira para kawula kang satemene nekakake pepeteng mau. Manawa sira mituhu maring-Sun, nadyan sira durung mangsane tinimbalan ing Pangeran, Ingsun dhinawuhan maringake pepadhang, yaiku piwulang marang para kawula, amarga iya Ingsun kang dadi Gurunira kang sejati, kang bakal paring pituduh dalan bener, iya dalan kang tumeka ing kadhatoning Pangeran. Dene manawa sira ora pracaya maring-Sun, mesthi sira bakal dumunung ing naraka jahanam. Padha nglakonana kuwajibaning kawula, supaya sira bisa kaya dene Muhammad, nalika tinimbalan aneng ngayunaning Pangeran, ing sadurunge jagate rusak.

Ing kono Muhammad pinaringan sumurup mungguh piwelehing Pangeran marang para kawula, uga pinaringan sumurup anggone sumiwi marang ngayunaning Pangeran. Mungguh dedalane lan tetunggangane iku kang diupamakake nunggang paksi Burak munggah ing swarga (Iangit) sap pitu. Dene wujude paksi Burak, iku para kawulaning Pangeran ing sajrone isih kinemulan ing pepeteng, iya pepetenging jagat gedhe iki, padha ora sumurup. mulane sira kabeh padha goleka pepadhang, supaya sumurup sira para kawula, mungguh dedalane lan tetungganganira, manawa sira tinimbalan ing ngayunaning Pangeran. Ing ngendi anggonira oleh pituduh, iku sira kudu manut lan mituhu marang tuntunane Panuntunira, yaiku Muhammad. Nanging manawa sira ora mituhu, sira ing tembe bakal dumunung ing dhasaring naraka, amarga lawanging swarga wus tinutup. Manawa sira wus dumunung ana dhasaring naraka, sira banjur dumunung ing alaming para iblis.

Sapa ta kang bakal bisa ngentas sira saka ing naraka, iya ing alam kafiruna iku? Yaiku Muhammad, iya Ingsun Suksma Sejati. Amarga Ingsun iku tuking pepadhangira, kang bisa madhangake sira saka ing pepeteng, nanging samano mau manawa sira eling maring-Sun. Yen sira banjur lali, salawase sira banjur dumunung ing pepeteng, kang pungkasane dumunung ing antarane alam padhang lan peteng, yaiku sira bakal siningkirake dening pepadhang, iya Nuring Pangeran Sejati. Sira banjur dumunung aneng sajabaning jagat, iya ing jagating setan, amarga atinira kaya setan, mula sira banjur mangeran setan. Ing kana sira bakal nampani piwelehing Pangeran kang pungkasan.

He, para umat Ingsun, manuta marang dhawuhing Muhammad, kang mituhu marang Muhammad, sira bakal munggah swarga, iya nunggal marang Pangeran.

### Bab ingkang Kaping Kalih

<br/><audio controls><source src="https://satyaaditech.github.io/audiolib/ssj/28%20Bab%20Ingkang%20kaping%20Kalih.mp3" type="audio/mpeg"></audio><br/>

(Sambetipun Piwulanging Sang Guru Sejati = Suksma Sejati)
Atas asmaning Suksma Kawekas, Pangeraning sagung
titah lan dununging Sesembahan kang sejati.

#### 1. Jagat Kadewatan lan Kahanane

Samengko Ingsun arsa anerusake piwulang Ingsun, gandhenge kalawan katranganing gambar pasemon, kang wus Ingsun paringake marang sira kabeh. Apa kang perlu sira sumurupi samengko, yaiku kahanane para titah kang abusana anasir geni (jawata) lan manungsa kang kacemplung ing golongan kono, anggone padha reraton aneng alame titah kang abadan anasir geni mau, undha usuking drajate lan pameranging pakaryane.

Ing gambar pasemon Ingsun wujudake lintang-lintang kang dumunung aneng sakiwane jagat gedhe utawa sakiwane yesus.

Sumurupa, kaya kang wus Ingsun wedharake aneng piwulang Ingsun kang pinengetan ing buku Gumelaring Dumadi, mungguh dumadining titah jawata (dewa) utawa jin lan sapanunggalane bangsa lelembut, iku badane dumadi saka anasir geni, dununge uga ing alam anasir geni kang narambas ing jagat gedhe iki; dene jiwane dumadi saka panguwasaning Pangeran, terange yaiku kang sinebut "maya" utawa "kamayan", uga kang ingaran "pangerti" (akal), yaiku kang dadi wayangan utawa undhuking Suksma Kawekas[^30]•

[^30]: pangerti asor (lager verstand), sanes pangerti perangan alus (hager verstand).

Wruhanira, sarehning anasir geni iku uga resep-rumesep kalawan jagat gedhe, mangka jagat gedhe iku sejatine ana perangan pitung alam kang alus utawa tinembungake langit sap pitu lan pitung perangan kang kasar utawa ingaran bumi sap pitu, dadi alame titah kang abadan geni mau uga narambas langit sap pitu lan bumi sap pitu. Sanadyan mangkonoa, amarga jiwane titah kang abadan geni iku mung dumadi saka kamayan (pangerti asor) wae, dadi panrambase ing lang it sap pitu iku iya mung tumeka ing alaming pamikir wae, jiwane wus ora bisa munggah maneh tumeka ing Alam Sejati utawa alaming Roh Suci iya ing kadhatoning Pangeran Sejati, dunung panunggaling Tripurusa Agung, kang dadi asal kamulaning jiwane manungsa.

Dene cacahe titah golongan dewa (jin) iku tikel kaping pitu kehe tinimbang cacahe para manungsa, dene kahanane kena kaperang dadi rong golongan kang gedhe, yaiku golongan kang ambek rahayu (becik) lan golongan kang candhala ing budi (ala). Uga kena tinembungake golongan Wisnu[^31] lan golongan Kala[^32]• Golongan Wisnu iku kang becik lan rahayu wewatakane, dene golongan Kala iku kang ala wewatakane lan sakaro-karone iku padha memungsuhan.

[^31]: tembungipun Sanskerta: Sura.
[^32]: golongan Asura

Sumurupa, para titah kang abadan anasir geni iku, iya mangerti marang kahanane urip, nanging kang dimangerteni iku dudu sejatining Urip Langgeng kang anguripi kabeh urip, balik mung uriping anasir kang dumadi saka panguwasaning Pangeran, yaiku kang wewijangane mangkene.

Swasana kang nguripi,
geni kang kinuripan,
banyu kang den uripi,
lemah kang madhahi urip.

Sanadyan urip patang prakara kang gumelar kasebut ing dhuwur iki isih kalebu bangsaning paracidra (kena ing rusak), ewa samano ing sajrone panguwasaning Pangeran iku isih lestari kababar, anasir patang prakara iku iya isih tetep anane, sanadyan ing saben-saben kumpuling anasir-anasir mau bisa rusak saka dhedhapukaning wujude (jenggerenge), nanging iya banjur bali marang asal kamulaning bebakalan kang alus maneh, yaiku sarining anasir kang angebeki jagat gedhe iki, lan kang wus ajeg kaya mangkono iku kahanane (watake), yaiku rusak jenggerenging wadhah, bali marang asal kamulane anasir maneh, nuli bali (kairup) dadi wadhah (busana) maneh, banjur rusak maneh, mangkono ing salawas-Iawase ing sajrone panguwasane Pangeran isih lestari kababar. Nanging manawa wong, kawruhe ing bab urip iku mung tekan samene wae, kaya panemune golongan kang pracaya marang barang wadhag (kalairan) wae, yekti banjur sasar piandele, kang wusana nuli ora pracaya marang anane roh-roh lan sapanunggalane, ora pracaya marang anane dina papriksan pungkasaning jagat, kang kasebut kiyamat gedhe, iya dina tumibaning pedhang kaadilaning Pangeran.

Wruhanira, uriping anasir iku uga isi pepadhang, nanging padhange iku bisa ngobong (nyirnakake) piandel (iman) kang bener; beda kalawan pepadhange Urip Langgeng (Urip Sejati), kang dumadi saka Cahya utawa Nuring Tripurusa, iku adhem pepindhane, mulane bisa nyirep urubing pepadhang (geni) kang ambrastha iman, samangsa wong gel em nampani tumetesing banyu suci kang tuwuh saka pepadhanging Urip Langgeng mau. Mungguh sejati-jatining Nur (Cahya) iku ora maujud kaya dene pepadhanging srengenge, rembulan, lan sapanunggalane, nanging uga tan kena kinaya ngapa (tanpa pepindhan). Dene padhang utawa cahya kang bisa tinonton sarana netra kepala lan netraning batin, iku mung padhanging nur utawa babaraning cahya kang isih kena ing rusak.

Sumurupa, mungguh golonganing titah jawata (dewa) kang ambek rahayu, iku iya mangerti marang kahanane Pangeran Sejati (Sesembahan kang bener), nanging amarga kagawa saka wataking "Maya" kang dadi jiwane iku mung pribadine "aku" [^33] wae, mula kang padha sinung panguwasa gedhe lan luhur-Iuhur drajate, iku banjur padha ngaku jumeneng Gusti, rumangsa anguwasani kabeh alam saisine. Dene para dewa kang luhur-Iuhur iku padha kuwasa angrungokake (meruhi) marang dhawuh-dhawuh lan rantamaning Kodrat Iradating Pangeran kang tinurunake saka langit, mula iya bisa mowor sambu.

[^33]: Bokmenawi sami kaliyan "pribadi asor" (lager zeit) ingkang anggadahi watak kumingsun (ingsun-ingsunaken ingkang sanes Ingsun).

Dene golongan jawata kang candhala ing budi, iku suthik ngratu utawa nganggep Gusti marang golongan jawata luhur kang ambek rahayu, uga babar pisan ora gel em mangerti marang anane Sesembahan kang bener (Pangeran Sejati), sarta anduweni sedya nelukake para golongan kang rahayu mau.

Wruhanira, kahananing titah kang abadan geni, iku kabeh uga padha kena ing rusak (ora langgeng), sanadyan kang luhur-Iuhur drajate aneng alame kono utawa kang padha ngaku dadi Gusti.Dhawuh Ingsun marang sira kabeh, aja padha dhemen disembahsembah, amarga iku bisa dadi lantaran ngglewangake iktikad utawa piandel kang bener, temahan sira kabeh kacemplung aneng alame para titah kang abadan geni.

#### 2. Dedalan kang Gawat

<br/><audio controls><source src="https://satyaaditech.github.io/audiolib/ssj/29%20Dedalan%20Kang%20Gawat.mp3" type="audio/mpeg"></audio><br/>

Sumurupa mungguh dedalan kang gawat, kang kena dianggo woding golongan jawata, anggone sumedya nyrawung utawa nunggali para titah manungsa, iku laku samadi utawa ngraga suksma. Sanadyan anggone samadi utawa ngraga suksma iku karepe nedya katemu Ingsun, utawa sumiwi ing ngayunaning Pangeran Sejati, nanging yen durung utawa ora mangerti marang wewadi lan gawat rungsiting laku samadi, lan ora antuk nugrahaning Pangeran, yekti ora bisa kelakon kang dikarepake, kepara malah bisa uga kesasar ing dalan simpangan, yaiku anjog ing alam kadewatan, sambung lan para titah jawata. Luwih maneh yen durung suci ing budi, mung bakal dadi bandhanganing golongan kang candhala ing budi.

Awit saka iku piwulang Ingsun marang sira kabeh, aja padha kesusu anggegulang samadi utawa ngraga suksma, yen sira durung suci ing budi. Satuhune ngraga suksma utawa dedalan bisane sumiwi ing ngayunaning Pangeran Sejati, ing sajroning manungsa isih urip aneng donya, iku dudu kuwajiban, uga dudu kasenengan, nanging kaluwihan kang mung diparingake marang kawula kang dadi kaparenging karsane Pangeran. Dene kaparenging karsane Pangeran iku yen sira padha temen-temen netepi apa samesthine kuwajibanira, kang wus padha sira sanggemi, nalika Roh Suci arep tinurunake marang donya. Awit saka iku sira kabeh aja padha sumengka kapengin sumiwi, kapengin bisa nampani dhawuhing Pangeran, ing sadurunge sira bisa netepi paugeraning urip, kaya kang wus pinengetan ing buku Hastha Sila lan Paliwara, yaiku dedalan bisane antuk nugrahaning Pangeran. Iku wae garapen luwih dhisik kang nganti sampurna. Yen sira sumengka, iku prasasat nyadhiyakake awakira tumiba ing karusakan, yaiku dadi pakaning genine setan, kang agawe rusaking piandelira (imanira) kang bener. Nanging para kang oleh nugraha, sanadyan ora mangerti marang lakulakune samadi utawa ngraga suksma, ewa samano yen Pangeran wus marengake utawa ngarsakake nimbali, ing sajrone kawula isih tumitah urip aneng donya, manawa wus pethuk lawan karsaning Pangeran, mesthi bisa kelakon Ingsun tuntun sumiwi ing ngayunaning Pangeran Sejpti kalawan gampang, ora bakal kesasar ana ing dalan simpangan utawa bali dalan. Mula dipadha tumemen anggonira reresik lan ngreksa padaleman Ingsun kang sumimpen ing telenging uripira, supaya Ingsun bisa rawuh ing atinira kang suci.

#### 3. Kahananing Tatanan ing Kadewatan, Undha-usuking Drajate, Paprentahan lan Pameranging Pakaryane

Kaya dene pepindhane langit sap pitu, mangkono uga alaming titah kang abadan geni utawa alam kadewatan iku iya ana pitung perangan. Tembung sap pitu utawa pitung perangan ing kene iku ora darbe teges sungsun-sungsun kaya dene undhak-undhakan, nanging perangan kang alus lan kang saya kasar iku resep-rinesepan siji lan sijine. Mung tumraping panyandra supaya nggampangake pangerti kapeksa diarani sap-sapan wiwit sap utawa perangan kang alus dhewe (dhuwur dhewe), mudhun-mudhun kongsi tumeka kang kasar dhewe (ngisor dhewe).

1. Sap (perangan) ing dhuwur dhewe

Sap kang kapisan (perangan kang dhuwur dhewe) iku dadi kadhatone utawa padununganing titah jawata kang sinebut "Luhur", iya kang kaanggep dadi Pangeran kang wus gumelar. Anane ing gambar pasemon kawujudake lintang kang apojok telu lan ing jerone isi corak biru, iku minangka pasemon tetironing kahanan Tunggal kang asipat telu (Tri Murti), iya tetironing Tripurusa, kang dadi pasemoning Pangeran kang amengkoni kawula.

2. Sap (perangan) kang kaping pindho
   Iku dadi padununganing titah jawata ing golongan kang sinebut "Duta", minangka pasemon kang dadi lantaraning karsa kababar wujud tumetesing sabda. Dene sabda iku mau ana rong prakara, kayata:
   (1) Kena tinembungake gawe urip utawa nguripi.
   (2) Kena ingaran ngrusak utawa nglebur.

Anane ing gambar pasemon kawujudake lintang kang pojok papat, iku upama deging manungsa minangka gegambaraning anasir patang prakara, kang ngembani karsaning Kang Mahatunggal (Tripurusa) . Mula ing jerone mawa corak ijo, iku minangka gegambaran kang ngemban sabdaning Pangeran. Nanging tumraping kahanan ing kene iki, mung ateges dadi dutaning Jawata Luhur (perangan kapisan), utawa kang ngemban sabdaning Jawata Luhur mau

3. Sap (perangan) kang kaping telu

Iku dadi padunungane (kratone) titah jawata ing golongan kang sinebut "Wisesa". Ing gambar pasemon kawujudake lintang pojok lima lan isi corak mancawarna, iku karepe: upama dege manungsa minangka gegambaraning pancaindriya kang watake masesa. Mula para titah jawata ing alam (perangan) kang kaping telu iki, kang sinampiran pangadilan utawa pinasrahan wisesaning Jawata Luhur, yaiku kang nindakake sabda kang kaping pindho (ngrusak = nglebur) kaya kang kasebut ing dhuwur, marang para titah jawata kang padha kaanggep dadi kawulane.

4. Sap (perangan) kang kaping pat

Iku dadi padunungane titah jawata ing golongan kang sinebut "Hayu", yaiku kang nindakake sabda kang angka siji (agawe urip utawa anguripi), wose tumuju marang kabecikan. Ing gambar pasemon kawujudake lintang kang pojok nem, iku wigatine: upama deging manungsa minangka gegambaraning Tripurusa lan wayangane (undhuke), yaiku angen-angen telung prakara: pangaribawa-prabawa-kamayan, mula watake iya mung rahayu lan pakaryane uga mung nuntun marang karahayon utawa kabecikan.

5. Sap (perangan) kang kaping lima
   Iku dadi padunungane titah jawata ing golongan kang sinebut "Kuwasa", yaiku kang pinasrahan bang-bang pangalum-aluming jawata ing golongan "Wisesa", nindakake dhedhawuhane. Ing gambar pasemon kawujudake lintang kang pojok pitu, iku werdine: upama deging manungsa minangka gegambaraning angen-angen telung prakara lan anasir patang prakara, mula banjur sinung panguwasa (kuwasa) manut wisesaning pancaindriya (pasemoning jawata golongan "Wisesa"), perlu nindakake sabda kang angka lora kaya kang wus kapratelakake ing dhuwur.

6. Sap (perangan) kang kaping nem
   Iku dadi padunungane titah jawata ing golongan kang sinebut "Dana", cacahe akeh banget. Ing gambar pasemon kapetha lintang kang pojok wolu, iku mungguh karepe: upama deging manungsa minangka gegambaraning napsu patang prakara, kang duweni watak rong perangan kang kosok bali, kayata kang saperangan tumuju marang karusakan lan saperangan maneh liyane tumuju marang kabecikan.

Dene siji-sijining perangan mau padha dene isi napsu patang prakara, marga endi-endi perangan kang kalah rosa, perangan mau banjur katut (kawasesa). Mula pakaryane para golongan "Dana" iku uga kaperang dadi loro, kayata:

(1) Kang nindakake dhedhawuhane golongan "Kuwasa" kang wus atas namane golongan "Wisesa", yaiku kang tinanggenah nindakake sabda angka loro kasebut ing dhuwur.
(2) Kang nindakake dhedhawuhane golongan "Hayu", kang tinanggenah nindakake sabda kang angka siji kasebut ing dhuwur.

Ringkese wae kena katerangake mangkene: manawa golongan "Duta" ngembani sabda kang angka siji, nuli kadhawuhake marang golongan "Hayu", banjur kadhawuhake maneh marang golongan "Dana" kang nindakake sabda angka siji.

Dene manawa golongan "Duta" ngembani sabda kang angka loro, iku kadhawuhake marang golongan "Wisesa", "Wisesa" marang golongan "Kuwasa", dene "Kuwasa" marang golongan "Dana" kang kuwajiban nindakake sabda kang angka loro.

Dene golongan "Dana" kang kajibah nindakake sabda angka siji iku kang padha mulang muruk utawa aweh pituduh dalan kaslametan lan kasampurnan marang bangsaning dewa utawa manungsa kang piniji dadi siswane.

7. Sap (perangan) kang kaping pitu (ngisor dhewe)

Iku dadi padunungane golongan dewa kang sinebut "Pada", yaiku sarupaning jin, setan lan sapanunggalane, uga para manungsa peteng kang padha kesasar (kairup) ing alam kono. Dene cacahe golongan "Pada" iku mayuta-yuta. Ing gambar pasemon kawujudake reca, iku mung ginawe pasemon nuduhake perangan kang kasar dhewe (asor dhewe), yaiku wadhag-wadhage titah alus kang abadan geni, sanadyan ora kasatmata ing sadhengah[^34]• Iki kang dadi rakyat tumrap alam kadewatan, Dene manggone uga ana ing jagat gedhe iki, mula golongan iki kerep nyrawung manungsa kang ora darbe iman.

[^34]: Inggih punika bangsaning lelembut ingkang dedunung ing alam eter.

Mangkono mungguh ringkese kahananing para titah jawata lan pakaryane apa dene undha-usuking drajate, kaya kang wus tinutur mau kabeh.

Nanging iya uga ana titah jawata kang gelem manut-miturut (ngestokake) marang pituduhe (piwulange) para Nabi Rasul, kang lumrahe diarani (sinebut): jin Islam.

Cukup samene pituduh Ingsun bab kahanane titah kang abadan geni kang padha reraton aneng alaming anasir geni.

## SERAT DALAN RAHAYU

<br/><audio controls><source src="https://satyaaditech.github.io/audiolib/ssj/30%20Dalan%20Rahayu.mp3" type="audio/mpeg"></audio><br/>

Buku Kandhutan V

### KATRANGAN SAWATAWIS BAB TEGESIPUN SUKSMA KAWEKAS TUWIN SUKSMA SEJATI

Suksma punika tegesipun: kang anguripi, utawi: kang agawe urip, inggih ingkang murugaken kita sami anggadhahi raos: urip, dados tembung Suksma Kawekas, inggih luhur-Iuhuring Suksma, punika lajeng anggadhahi teges: kang murba masesa urip, utawi: kang anguwasani urip. Dene tembung Suksma Sejati, punika pikajengipun: sejati-jatine kang anguripi.

Sinten ingkang: dipunuripi, inggih punika Rohing Pangeran (Roh Suci), inggih jiwaning manungsa, ingkang binusanan anasir 4 prakawis, makaten upami kapilah-pilahna panunggaling Urip Sejati punika, nanging sadaya wau inggih Gesang Satunggal, ingkang anggesangi sadaya wujud. Wontenipun: Suksma Sejati: sinebut: Guruning Jagat, punika pikajengipun: Guruning sadaya gesang ingkang sami amengkoni jagatipun alit piyambak-piyambak (mribadi), nanging sadaya wau menggah ing kasunyatanipun inggih nunggil (boten pepisahan) amargi Gesang punika inggih Satunggal.

Juru mengeti

### PURWAKA

Awit ingkang asma Suksma Sejati, inggih
Panuntun kita saha Guru kita ingkang sejati.

Wiyosipun, pangriptaning serat cangkingan utawi serat kandhutan angka 5 ingkang mawi tetenger nami: Dalan Rahayu punika, boten saking karangan kula piyambak, nanging lugu amung mengeti dhawuh pangandikanipun Sang Guru Sejati (Suksma Sejati), ingkang lumantar tutuking siswanipun, apeparab Raden Soenarto, ing Surakarta.

Mirid dhawuhipun Sang Guru Sejati ingkang kula tampeni, piwulang Dalan Rahayu punika, pigunanipun boten sanes kajawi amung ngangkah anggampilaken para marsudi ingkang sami pitados, sagedipun anetepi kados suraosing pitedahipun serat Hastha Sila, inggih punika pitedah rahayu wolung prakawis, ingkang kaperang dados kalih perangan ageng: Tri Sila tuwin Panca Sila. Dados serat Dalan Rahayu punika, kenging kawastanan marginipun para marsudi, anggening jumangkah sakawit, sagedipun malembar dhateng lampah-Iampah ingkang kasebut ing piwulanging serat Hastha Sila. Mila dhawuhipun Sang Guru Sejati (Suksma Sejati) makaten.

"Anggoning-Sun maringi piwulang Dalan Rahayu iki, ora karana Ingsun arsa ngrusak pranataning Pangeran kang wus ana, yaiku kang lumrahe sinebut agama, lan Ingsun uga ora arsa ngedegake agama anyar, nanging mung paring pituduh ing atasing pangolahing ati lan cipta, marang sadhengah kang padha pracaya, lan kang padha niyat angudi rahayuning uripe ing donya tumekaning akir, apa dene kang padha niyat angupaya tuntunan lan pituduh Ingsun, bisane katemu lawan Ingsun ing telenging batine. Mula piwulang Ingsun iki, iya mung Ingsun paringake marang sadhengah, kang wus pada rumangsa andarbi!ni Guru Sejati (Suksma Sejati), kang wus sumimpen aneng telenging uripe dhewe, nanging ora Ingsun wulangake marang kang durung utawa ora pracaya maring-Sun."

Dados kapirid saking suraosing dhawuh ing nginggil, piwulangipun Sang Guru Sejati (Suksma Sejati), ingkang kawrat ing buku punika, tuwin ing buku sanes-sanesipun, tetela namung pitedah dhateng lampah- lampahing manah, tuwin keblating manah anggening badhe nyumerepi kasunyatanipun (hakekatipun). Mila sadaya piwulangipun sampun tanpa aling-aling malih, ingkang nasabi kajatenipun, kadosta: bab kapitadosan dhateng Utusaning Pangeran, punika boten tumuju dhateng wujuding tiyang, nanging dhateng kasunyataning Utusan Langgeng, ingkang sampun tunggil kawontenan kaliyan jiwanipun. Mila sadaya wewarah ingkang kasebat ing serat punika, inggih namung nenuntun dhateng pangolahing manah utawi raos, inggih tarekat lan hakekatipun, sageda kacetha wonten ing pangertosanipun para marsudi kasuksman, ingkang sami pitados dhateng pitedahipun Sang Guru Sejati (Suksma Sejati) punika, satemah boten tidha-tidha anggenipun sami nindaki piwulangpiwulang rahayu, ingkang sampun sumebar saindenging bawana.

Surakarta, Desember 1932

Hardjoprakoso
tuwin
Tr. Soemodihardjo

### PANGESTHI LAN PAMUJI

Awit ingkang asma Suksma Sejati, inggih
Panuntun kita saha Guru kita ingkang sejati.

Kajawi kados ingkang sampun kula aturaken ing uwat-uwatipun serat Hastha Sila, Paliwara, tuwin sapanunggilanipun, kula wewahi malih pangesthi tuwin pamuji, mugi-mugi kababaring piwulangipun Sang Guru Sejati (Suksma Sejati), ingkang kawrat ing buku cangkingan (kandhutan) angka 5 punika, sageda dados lantaran pamancadipun para marsudi ingkang sami pitados, anggening badhe netepi kados suraosing pitedahipun serat Hastha Si/a, ingkang badhe nyampurnakaken kasiswanipun, satemah saged anampeni tuntunaning Suksma Sejatinipun (Guru Sejatinipun) piyambak, ingkang badhe anginggahaken drajating batosipun, dumugining tataran ingkang langkung luhur kanthi nugrahaning Pangeran.

Amung kemawon ing sarehning piwulang-piwulang rahayu, utawi piwulang kasuksman punapa kaallahan, ingkang sampun sumebar ing donya punika sampun kathah, mila tumrap sintena ingkang boten utawi dereng angajengi piwulang rahayu, ingkang mijil saking dhawuh pangandikanipun Sang Guru Sejati (Suksma Sejati) samangke punika, pangajeng-ajeng kula inggih kaparenga angangge piwulang rahayu, ingkang mijil saking tuntunan Islam utawi Kristen, salah satunggalipun, ing pamuji mugi-mugi sampun ngantos para marsudi kesasar dhateng margi simpangan. Ewa dene kula ugi boten bad he meksa dhateng sintena kemawon, ingkang nyulayani kaliyan pangajeng-ajeng kula wau, amargi ing atasing piandel, tiyang saged mardika manut sapamilihipun piyambak, pundi ingkang dipunremeni utawi cocog kaliyan manahipun. Mila bab punika bilih boten dados panujuning panggalih, inggih amung sami andum basuki kemawon.

Pamuji kula mugi-mugi serat Da/an Rahayu punika, saged anambahi pepadhang wonten ing margi sungil, ingkang sami kita langkungi, satemah wilujeng anggen kita sami lumampah dumugining gegayuhan.

Wusana kula nuwun, sumangga.

Surakarta, Desember 1932
Soenarto

### DALAN RAHAYU

<br/><audio controls><source src="https://satyaaditech.github.io/audiolib/ssj/31%20DalanRahayu%20Bab%201%20Paugeran%20Suksma%20Kawekas.mp3" type="audio/mpeg"></audio><br/>

Atas asmaning Suksma Kawekas, Pangeraning sagung
titah, lan dununging Sesembahan kang sejati.

Wiyosing dhawuh pangandikanipun Sang Guru Sejati (Suksma Sejati), ingkang lumantar tutuking siswanipun, apeparab Raden Soenarto, kados ing ngandhap punika.

Ingsun wus anguningani mungguh kabutuhane kadang-kadangira kang akeh-akeh, bisane anetepi marang surasane dhawuh Ingsun, yaiku: pituduh rahayu wolung prakara, kaya kang wus sira pengeti aneng layang kang sira wenehi tetenger aran Hastha Sila , iku kelakone sarana ngambah ing Dalan Rahayu limang prakara, supaya kena ginawe andha, anggone sumedya angunggahi drajat kang luwih dhuwur, kongsi bisa tetep marang surasaning wewarah Ingsun ing buku Hastha Sila mau. Dene kang ingaran Dalan Rahayu limang prakara, iku kuwajibaning kawula, kang dadi wiwitaning laku anggone sumedya nindakake sesanggeman gedhe telung prakara, kaya kang kasebut ing angger-anggering Tri Sila: eling, pracaya, mituhu, kang sinucenan kalawan kalakuan becik limang prakara: rila, narima, temen, sabar, lan budi luhur. Dene ringkesane kaya ing ngisor iki.

1. Ngawruhi kajatene lan surasane paugeraning Pangeran marang
   kawula, kang minangka dadi dhedhasaring piandel, utawa bebundhelaning
   tekad kang dirungkebi.
2. Nindakake bektine marang Pangeran lan Utusane, kang disantosakake
   sarana manembah, minangka tetalining eling.
3. Budi darma, yaiku mbabarake sih katresnane marang sapepadhaning
   titah, sarana paweweh kabecikan, ginawe mitulungi karibedan
   utawa kasangsaran, manut kabutuhane kang dipitulungi, lan manut
   kekuwatane kang mitulungi, perlu ginawe nuntuni kasucianing atine.
4. Angunjara hawa napsune, kang tumindak marang piala lan sapanunggalane,
   supaya ora ngreridhu lakune, anggone nindaki kuwajiban
   liya-1iyane.
5. Angenggoni budi luhur, supaya bisa dianggo sarana (sangu), anggone
   marani marang gegayuhaning urip kang sejati.

Dene gegayuhaning urip iku: kasunyatan, kang dumunung aneng kadhatoning Pangeran, kang uga wus sumimpen aneng telenging uripe para kawula sawiji-wiji. Samono mau manawa kuwasa, lan cukup saratsarate.

Mangkono mungguh ringkesane kang ingaran dalan rahayu limang prakara iku, dene katrangane kang luwih cetha tumrap siji-sijining bab, uga bakal Ingsun dhawuhake saperlune, supaya dadi pangertine kadang-kadangira kang akeh-akeh mau.

#### Bab 1 : Paugeraning Pangeran marang Kawula

Sira nyaritakna marang kadang-kadangira, mungguh kasunyatane Sesembahan kang sejati lan Utusane kang langgeng kang nuntun para kawula kabeh, iya kang dadi Gurune kang sejati. Wruhanira, kang ingaran Sesembahan kang sejati iku Suksma Kawekas, cara 15- lame sinebut: Allah Taala, lan cara Kristene sinebut: Sang Rama, iku sejati-jatine Pangeranira, lan iya Sesembahanira kang sanyata, amarga Suksma Kawekas iku luhur-Iuhuring Suksma, kang amurba masesa lan angasta (anguwasani) urip. Dene Utusaning Pangeran kang langgeng (tan kenaning pati) iku Ingsun (Suksma Sejati), cara Islame sinebut: Nur Muhammad, iya sejatining Rasulullah, lan cara Kristene sinebut: Kristus, iya sejatine kang ingaran Putraning Allah. Pangeran lan Ingsun jumeneng aneng telenging urip, iya sejati-jatine kang anguripi Rohing Pangeran, iya Roh Suci, kang dadi jiwane para manungsa kabeh, kang padha amengkoni jagate cilik dhewe-dhewe, kang Ingsun agem kadhaton, uga kadhatoning Pangeran. Iya ing telenging urip mau tinemune panunggaling Tripurusa: Suksma Kawekas - Suksma Sejati - Roh Suci, iya tetelune iku kahanan tunggal kang ora bisa pinisahake, lan kang jumeneng urip langgeng. Dene urip iku sejatine iya siji.

Para kadang-kadangira kang padha pracaya, nuli elingna paugeraning Pangeran marang kawula, yaiku kang wus disanggemi, nalikane Roh Suci arep tinurunake marang donya. Dene paugeran mau yen diterangake sarana sinalin ing tetembungan kang kena diucapake kalawan suwara, mangkene unine.

**Suksma Kawekas punika tetep dados Sesembahan kula ingkang sejati, dene Suksma Sejati punika tetep dados Utusaning Pangeran Sejati, tuwin dados Panuntun saha Guru kula ingkang sejati. Inggih amung Suksma Kawekas piyambak, ingkang anguwasani sadaya alam saisinipun, inggih amung Suksma Sejati piyambak, ingkang nuntun para kawula sadaya. Sadaya panguwasa, inggih panguwasaning Suksma Kawekas, punika kaasta dening Suksma Sejati, dene kawula wonten panguwasanipun Suksma Sejati.**

Iki minangka dadi kekuwatan piandeh§ para kawula, kang wus dirungkebi deming jiwane, nalika Roh Suci arep tinurunake marang donya. Iya paugeran iki yen wus urip aneng batine, bisa dadi tali kang kukuh, kang nggandheng antarane kawula lan Gusti, lan bisa dadi dalan ilining daya kekuwatane Pangeran, kang Ingsun lantarake tumeka ing telenging sanubarine. Sanadyan Pangeran lan Ingsun uga wus nunggal kahanan aneng sira, nanging yen sira isih kalimput ing pepetenging donya, sira ora bisa nampani ilining daya kekuwatan suci kang saka Pangeran mau, amarga tansah katutup dening angen-angenira kang tumuju marang kadonyan wae, mula katranganing paugeran kang kasebut ing dhuwur, iku pigunane ginawe mitulungi atine, supaya eling marang bebundhelaning tekad, kang wus dadi piandeling jiwane. Wruhanira, para kawula kang ora darbe tali panggandheng kang kukuh, iya para kawula kang ora pracaya, iku ora bisa nampani sihing Pange,ran lan nugrahane, mula padha surup-surupna kadang-kadangira mau, marang surasane paugeraning Pangeran, kang wus dadi sesanggemane iku. Amarga paugeran mau mengku karep marang kuwajiban telung prakara, kang sinucenan kalawan kalakuan becik limang prakara, kaya kang wus Ingsun dhawuhake aneng piwulang Ingsun, kang wus pinengetan aneng buku Hastha S;/a, yaiku kang kasebut ing perangan Tri Sila lan Panca Sila.

#### Bab 2 Panembah

<br/><audio controls><source src="https://satyaaditech.github.io/audiolib/ssj/32%20Bab%202%20Panembah.mp3" type="audio/mpeg"></audio><br/>

Wruhanira para kawula, ing sajrone sira isih tinitah urip aneng donya, iku tetep dadi kawulaning Pangeran (Suksma Kawekas). Sanadyan Pangeran lan Ingsun (Suksma Kawekas lan Suksma Sejati) uga wus dumunung aneng sira, nanging ing sajrone sira isih tinitah aneng donya, sira dudu Pangeran, sira dudu Ingsun, sira iku kawula. Kawula mono kudu bekti marang Pangeran, kawula kudu pracaya manawa Pangeran iku mung siji, iya amung Suksma Kawekas pribadi, kang dadi Sesembah- an kang sejati. Dene Suksma Sejati iku dadi Utusane Pangeran, kang nuntun para kawula kabeh, mula para kawula iya kudu bekti marang Utusane kang sejati, yaiku Ingsun (Suksma Sejati), kang langgeng lan ora maujud (ora warna lan ora rupa), nanging nunggal kalawan sira, lan anuntun sira marang dalan bener, mulane padha mituhua marang dhawuh-dhawuhing Pangeran, kang lumantar Utusane, iya Ingsun Suksma Sejati, kang dadi Panuntun lan Gurunira kang sejati.

Sumurupa, bekti iku tetalining eling, kang disantosakake sarana panembah, lan kang dadi tuntunaning ati, anggone nedya bali marang Pangeran, sarana martobat ing dosane, ora bakal ambaleni tumindak dosa kaya kang wus kelakon, nanging sumedya anetepi mituhu, amarga mituhu iku kang minangka teken anggone bekti marang Pangeran. Kang ingaran mituhu, yaiku netepi kabeh dhawuh, lan angedohi kabeh pepacuh, kang didhawuhake Pangeran lumantar Utusane. Nanging yen atinira isih akeh thethukulane, kaya dene alas kang isih runggut, kebak bebondhotan, sunaring rembulan ora bisa madhangi sira, mulane babadana kang kongsi baresih, dinganti kaya dluwang resik, kang durung isi tulisan warna-warna, supaya sira bisa sumurup padhang hawa, lan bisa ambekan sarana napas Ingsun, iya kekuwatan Ingsun kang bisa agawe sira kuwasa nampani tumetesing dhawuh pangandikaning-Sun, uga dhawuhing Pangeran kang lumantar Ingsun, kang nuduhake sira marang dalan bener, yaiku dalan kang anjog marang pangayunaning Pangeran Sejati, mula padha reresika ing sadurunge sira tumeka ing janji, supaya sira bisa nampani rawuh Ingsun ing atinira kang suci, lan Ingsun bisa nuntun sira bali marang asal kamulanira kang luhur, iya ing alamira kang sejati, iya ing kadhatoning Pangeran. Sanadyan Ingsun uga wus nunggal kalawan sira, nanging sira durung bisa nyumurupi Ingsun, ing sadurunge thethukulan kang mawarna-warna (kang tuwuh aneng atinira lan kang agawe patining piandelira) iku sira babadi. Satuhune Sejatinira (Roh Sucinira) iku siswaning-Sun, dudu muride siswaning-Sun, kang Ingsun agem lantaran, amedharake dhawuh pangandikaning-Sun, perlu ginawe mitulungi sira kabeh nyumurupi marang dalan bener. Awit saka iku, sajrone sira isih tinitah urip aneng donya, sira wajib manembah marang Pangeran lan Ingsun, supaya tetep dadi pratandhaning kawula, kudu bekti marang Pangeran lan Utusane, kang disantosakake sarana panembah[^35] minangka tetalining eling. Dene elinge mau diwadhahana ing pracaya, kang digoceki kenceng (diantebi) sarana mituhu.

[^35]: Katranganing Panembah tigang tataran, bad he. kawrat wonten Buku Kandhutan VII, serat Panembah, ingkang namung mligi nerangaken lampah-Iampahing panembah dalah tegesipun.

#### Bab3 Budi Darma

<br/><audio controls><source src="https://satyaaditech.github.io/audiolib/ssj/33%20Bab%203%20Budi%20Darma.mp3" type="audio/mpeg"></audio><br/>

Samengko Ingsun arsa nerangake kuwajiban kang kaping telu, yaiku anindaki budi darma. Wruhanira, mungguh sahing panembah iku kudu kalawan sesuci, ora mung suci ing lair wae, nanging uga sucining batin. Dene sucining batin, iku bisa dituntuni saka angulinakake nindaki panggawe kang mulya utawa utama, yaiku sarana ambabarake sih katresnane marang sapepadhaning titah, kang wujud mitulungi liyan (kasangsaran) manut kabutuhane kang dipitulungi, lan manut kekuwatane kang mitulungi. Iku mungguh wose kang sinedya ing atase kuwajiban kang kaping telu mau, perlu ginawe nuntuni murnining atine, supaya ora agawe butheking piandel, kang wus dirungkebi dening jiwane, kaya kang wus kasebut ing paugeran, amarga ati iku kang dianggo madhahi sakeh sesanggeman marang Pangeran. Dadi yen atine ora murni, watak temen ora bisa thukul aneng ati kang isih kamomoran ing reregeding pamrih.

Samengko anerusake mungguh gegelaraning bab darma iku, apa kang ingaran darma, lan kapriye tumindake darma. Darma ing kene iki tegese: paweweh kabecikan marang sapa wae kang wajib diwenehi, dene wujuding paweweh, iku ora tinamtokake mung rupa dhuwit, utawa bandha kadonyan liya-liyane, nanging iya sarupaning panggawe becik, kang awujud mitulungi marang liyan (kasangsaran) sanadyan sarana bau suku utawa pikiran, manut kabutuhane wong kang arep dipitulungi utawa diwenehi. Darma kang sampurna iku kang mijil saka sucining atine dhewe, kang ora pineksa ing pranatan. Dadi wus ora nganggo diwatesi apa kang kudu didarmakake, sapira keh sathithiking barang kang arep diwenehake, marang sapa kang kudu diwenehi, lan sapanunggalane, nanging mung manut marang kahanan ing wektu iku, kang perlu oleh pitulungan, lan manut kekuwatane kang mitulungi.

Wruhanira, satuhune wong pekir lan miskin, iku uga bisa anindaki darma. Dadi ora mung wong kang sugih bandha wae kang bisa nindaki darma, nanging kabeh golonganing kawula, iku padha bisa nindakake darma utawa paweweh kabecikan. Dene sapa kang wajib nampani pitulungan iku uga ora diwatesi, iya sapa wae lan ing wektu apa wae kahanan kang perlu dipitulungi, iya pitulungana, manawa sira kuwasa, luwih-Iuwih tumrap kahanan kang kanggo kabutuhaning ngakeh (kaperluan umum). Pitulungan mau kudu wujud apa, iku iya ora diwatesi, manut kabutuhane kang perlu oleh pitulungan, kayata: butuh pangan, iya diwenehi pangan, butuh panganggo, iya diwenehi sandhangan, butuh panginepan, diwenehi panginepan, butuh pituduh becik, iya diwenehi pituduh rahayu, butuh kawruh, iya diwenehi ngilmu, mangkono sapanunggalane. Sapira watese kuwajibaning siji-sijining wong anggone nindaki darma, iku mung manut kekuwatane dhewe-dhewe, lan saturahe saka samurwat kacukuping kabutuhane dhewe kang wus dadi tetanggungane. Sira darbe kekuwatan apa kang wus turah, yaiku pitulungan kang kudu sira wenehake. Duwekira mung bau, iya bau sukunira, duwekira mung kawruh, iya ngilmunira, duwekira bandha, iya bandhanira, duwekira mung pratikel, iya pikirira, mangkono sapiturute, kang tumindakira manut satakering kekuwatanira dhewe-dhewe, utawa saturahe saka samurwat kacukuping kabutuhaning uripira lan kang dadi tetanggunganira dhewe. Nanging wong kang ora kadunungan panarima, iku angel bisane darbe rumangsa wus turah kekuwatane, kang dianggo nyukupi kabutuhane dhewe, mula atine iya ora bisa dianggo madhahi piandel kang bener, sanadyan wong mau niyate uga angrungkebi marang piandel kang bener, nanging amarga saka kamurkan lan pangangsaangsane, nuli agawe butheking piandel kang wus dadi sesanggemane, satemah agawe rusaking pangidhep marang sesembahan kang bener, amarga atine ora murni. mulane iya isih perlu digegulang ambabarake sih katresnane marang sapepadhaning titah, kang wujud mitulungi liyan, kaya kang wus diterangake mau, perlu nuntuni murnining atine.

Wruhanira para wong kang padha darbe piandel kang bener, satuhune ora ana wong kang ora kuwajiban darma, uga ora ana kang ora wajib nampani darma. Sanadyan ratu apa dene wong sugih, iku uga ana kalamangsane wajib nampani darma, nanging mesthine iya ora wujud bandha, ing atase pitulungan kang ditampani iku, mesthine iya mung wujud bau suku utawa pikiran, manawa kapinujon nemu pakewuh utawa kabilaim sapepadhane, kang ora bisa mentas saka kekuwatane (panguwasane). Dadi sanadyan kere ngemis, iya bisa nindaki darma (weweh kabecikan) marang ratu utawa wong sugih, manawa kapinujon kudu oleh pitulungan ing sanalika iku, kaya kang wus kapratelakake mau. Kosok baline uga ora dumeh ratu utawa wong sugih, iku mung kuwajiban andarmakake bandhane wae, nanging yen dheweke kapinujon amergoki kasangsaran kang kudu dipitulungi sarana bau suku utawa pikiran, mangka iya andarbeni kekuwatan sakaro-karone mau, iku uga wajib mewehake bau sukune utawa pratikele, apa dene bandhane, yen uga perlu kudu oleh pitulungan bandha ginawe ngentas kasangsaran mau. Dadi wose manut marang kabutuhane kang perlu oleh pitulungan, cocoge kalawan kekuwatane kang arep andarmani.

Kapriye sampurnaning darma. Kang jeneng darma sampurna, iku tumindake wus tanpa pamrih. Sanadyan mung marang suwur, apa dene ngarep-arep marang ganjaran liya-liyane iya wis ora, kajaba mung karana ngabekti ing Pangeran, sumungkem marang Pangeran. Nanging sira uga aja agawe sakserik, karana nulak pawewehing liyan, utawa piwales kabecikan kang mijil saka murnining atine, lan kang ora nyababake kasusahaning panguripanira. Manawa sira bisa nanjakake pawewehing liyan mau kang luwih migunani katimbang marang dhirinira, iku luwih utama.

Sumurupa darma kang isih mawa diereh, pineksa ing pranatan kang amatesi tumindake, ora metu saka sucining atine dhewe, iku satuhune durung tekan ing darma kang sampurna. Apa maneh yen isih mawa pamrih, ngarep-arep marang wohe, iku durung sampurna anggone nindaki darma. Mangkono yen wong sumedya murnekake atine, supaya bisa nyampurnakake panggawene, amarga ing sabisa-bisa kawula mono kudu tansah eling marang sipat-sipating manungsane kang sejati, iya soroting Pangeran, kang asipat welas asih. Ewa dene rehning drajating batin iku undha usuk, sakawit iya isih perlu diwatesi ing pranatan utawa pineksa ing pranatan, sarana diebang-ebang ing ganjaran utawa mengini ganjaraning Pangeran lan sapanunggalane, kang bisa narik marang geleme tumindak utama, katuntun saka sathithik kongsi mung karana niyat mitulungi wae, lan ngangkah bisane darbe watak kang ngirib-irib sipating Pangeran, yaiku welas asih marang sapepadhaning urip. Dadi tumindake aja kongsi kasurung ing pranatan maneh, nanging saka welas aSihe, iya sih kang wus sepi saka pamrih. Mangkono teteping darma kang sampurna.

Dadi kumpuling telung prakara iki, yaiku paugeran (sahadat tumrap ing agama Kristen lan Islam), manembah, lan budi darma, iku teteping pracaya, kang dadi bebundhelaning ati, anggone ngantepi marang piandel kang bener, lan kang minangka pratandhaning urip, anggone netepi dadi kawula. Dene sampurnaning pracaya, iku manawa wus anekseni dhewe marang kanyataane, nyata manawa Pangeran lan Utusane iku wus nunggal kahanan kalawan jiwane (Roh Sucine). Iku sejatining surasane sahadat, iya kareping paugerane Pangeran marang kawula. Dadi ora mung diwaca unine wae, nanging kudu dibabarake ing tindak, sarana manembah kang dadi tetalining eling, kang sinucekake kalawan tindak utama, supaya anduweni budi pakerti kang mulya, satemah agawe slameting lakune, anggone sumedya angunggahi tataran kang luwih dhuwur, yaiku nekseni marang kasunyataning Tripurusa, iya panunggaling: Suksma Kawekas - Suksma Sejati - Roh Suci. Ewa samano tumrap wong kang pancen ora kuwasa, iya wus cukup anekseni sarana angawruhi katranganing sipat-sipating Pangeran, lan dirungkebi kongsi tumekaning pati, amarga piandele mau iya wus bisa agawe slameting lakune, tumekaning dalan sangkan parane, yaiku bisa bali marang ngayunaning Pangeran maneh, manawa tetep marang kuwajibane.

Dadi wewatoning agama kang baku dhewe, minangka paugeraning urip iku ringkese wae, iya mung dumunung aneng sahadat mau. Sawuse mangerti marang surasane sahadat, pangertinira mau nuli leburen ing dalem genining pracaya, kang sira urubake aneng pawoning mituhu, supaya tumindakira marang kuwajiban telung prakara mau bisa kanthi piandel kang dadi gegebenganing jiwa, anggone wus anekseni nyatane marang panunggaling urip kang sejati, temen yen ora pepisahan, dadi tumindake ora rinegedan ing pamrih, amarga karasa manawa mitulungi liyan iku iya prasasat mitulungi marang dhirine dhewe, jalaran sejatining urip iku nunggal.

#### Bab Ngunjara Hawa Napsu

<br/><audio controls><source src="https://satyaaditech.github.io/audiolib/ssj/34%20Bab%204%20Ngunjara%20Hawa%20Nafsu.mp3" type="audio/mpeg"></audio><br/>

Bisane kuwajiban telung prakara mau tumindak ing samesthine, kudu disaranani kalawan ngunjara hawa napsune, utawa ngeker hawa napsune kang tumuju marang panggawe ala (sasar utawa keliru). Dene napsu kang marang kabecikan, iku kang kudu diumbar. Manawa hawa napsu kang tumuju marang piala mau diumbar, wus mesthi manungsa ora bisa nindakake kuwajiban telung prakara mau ing samesthine (kanthi sampurna). Hawa napsu iku kekuwataning badanira wadhag, kang angemban dhedhawuhaning manungsanira sejati utawa jiwanira, perlu ambabarake karsane, lan anekakake marang kang sinedya. Mula badan wadhag mau aja kongsi dipilara, nanging direksaa kang becik, sarana ngereh kekuwatane hawa napsu kanthi angen-angene, supaya manut marang pituduh bener (pituduhing Pangeran), perlu ginawe anyembadani, bisane ambabarake kuwajiban telung prakara mau kanthi sampurna.

Saperangan saka kodrating hawa napsu, iku condhong marang piala. Nanging kelakone dadi panggawe uga gumantung aneng angen-angene. Upama napsu iku kali, angen-angen mau kang minangka banyune. Dadi yen banyune dibendung, ora kailekake manut saperangan saka kodrating napsu kang condhong marang piala, hawa napsune uga ora kelakon dadi ilen-ilen utawa kalining piala, amarga dumadining kali, iku uga manut marang pamilihe ilining banyu. Pepindhane kaya dene banyu kang gumrojog saka gunung, kang iline tanpa pangangkah, yaiku mung manut marang apa kodrating panggonan kang diliwati, tegese mung manut sawasesaning hawa napsu, wus tamtu hawa napsune iya kelakon dadi kalining piala. Nanging samangsa angen-angenira iku iline kanthi sira angkah, supaya ora liwat ing panggonan kang ala, yaiku angenangenira tansah sira anggo memikir marang kabecikan (panggawe utama lan kasucian), pepenginanira iya bakal manut ing sawasesaning angen-angenira kang becik iku, lan banjur masesa hawa napsunira dadi ilen-ilen utawa kalining utama. Amarga dumadining kali mau saka karep (pepenginan) kang kabiyantu dening angen-angene, dadi yen pepenginane iku diereh dening angen-angene, supaya mangun kalining kautaman, hawa napsune uga banjur dadi dhedhasar kekuwataning kali, kang mili marang kabecikan.

Satuhune watakira iku mung manut marang pakulinaning angenangen, kang sira anggo ambiyantoni saobahing pepenginanira, kang awujud krenteg (sir utawa niyat), kang nedya anindaki salah sawijining panggawe. Dene sir utawa niyat mau bisa uga kababar saka karsa utawa karep, manut kawruh kang dadi dedalan thukuling niyat. Yen niyat mau tuwuh saka kawruhing jiwa kang mijil saka tuking kawicaksanane (Suksma Sejatine) iku diarani saka karsa, lan bisa lestari kababar dadi karsa, manawa wus bisa nunggali karsaning Pangeran, kang wus ora isi gegayuhan maneh, amarga wus siji kalawan kang dadi gegayuhaning urip kang sejati, yaiku kasunyatan kang dumunung aneng kadhatoning Pangeran (Baitullah). Dene yen thukuling niyat iku kagawa saka kawruh kang dilantarake dening pancadriyane, iku diarani saka karep, lan uga lestari dadi karep, manawa isih isi pepenginan, manut drajating batine. Samangsa obahing pepenginanira iku diobahake (digandhEmg) dening hawa kamurkanira, mangka angen-angenira sira anggo ambiyantoni saobahing pepenginane hawa kamurkanira mau, iku watakira iya dadi ala, amarga angen-angenira kulina mangun piala, temahan sira banjur tumindak ala. Kosok baline yen angen-angenira sira anggo ngereh pepenginanira, supaya tansah amengini marang tindak utama, utawa sarupaning panggawe becik, watakira iya bakal dadi becik, kang nuntun marang panggawe utama. Amarga angen-angenira kulina mangun kalining utama. Dadi pamanguning watak iku dumunung aneng angen-angen.

Mula angen-angenira tansah pigunakna ginawe ngereh pepenginanira, pakartekna marang sarupaning sipat-sipat kang mulya (utama) supaya sira bisa nunggangi napsunira, kongsi bisa tumeka ing kasucianing Pangeran, satemah sira bisa tumeka ing gegayuhan kang luhur. Dene gegayuhaning para marsudi iku kapengin dadi siswaning Guru Sejati, supaya bisa katemu lan anampani piwulange Guru Sejatine dhewe (Suksma Sejatine). Dene gegayuhaning para siswa, iku ngangkah bisane tunggal kahanan kalawan Suksma Sejatine, yaiku tumeka ing drajat Guru, supaya bisa katemu ing Pangeran lan anampani piwulange, kang bakal nuntun dheweke bisane tunggal kahanan kalawan Panjenengane (Suksma Kawekas).

Sumurupa ati kang isi gegayuhan mangkono mau, mratandhani manawa atine urip, lan oleh pitulung sarta nugrahaning Pangeran. Mula gegayuhan mau kudu direksa bisane lestari sarta sampurna, sarana ngunjara hawa napsune kang tumuju marang piala, supaya ora nyampuri murnining piandel kang bener, lan ora bakal agawe patining wijine urip, kang dhinedher aneng telenging sanubari. Dadi karepe ngunjara hawa napsu iku ngunjara napsu kang nyulayani panggawe utama, kayata nulak marang pituduh rahayu, lan suthik lumaku ing dalan rahayu. Upama napsu kang tumuju marang piala mau, kaya dene sekrup kang kenceng manjinge marang puruse, pambukake supaya uwal ngalokro saka puruse, iku kudu sarana lambaran brata, yaiku ngurang-ngurangi utawa matesi mangane, ngombene, turune, lan sahwate. Bebasane aja wareg, nanging iya aja luwe, aja kakehan melek, nanging iya aja kakehan turu. Mangkono sapiturute, kaangkaha dhewe kang sarwa sedheng, aja kongsi kaladuk utawa mung umbar-umbaran wae. Amarga sanadyan wong iku ngunjara hawa napsune, utawa ngereh hawa napsune supaya becik lan mituhu marang karsaning jiwane, yaiku supaya manut marang pituduh kang bener, nanging yen wong mau isih ngumbar mangane, ngombene, turune, lan sahwate, iku iya isih durung bisa kelakon anggone sumedya anglindhihake napsune kang tumuju marang piala. Mung anggone ngurang-ngurangi wae kaangkaha saperlu, lan aja diprusa kang andadekake karusakaning raga, nanging dikulinakna cecegah (ngurang-ngurangi) saka sathithik manut kekuwatane, janji mintir (ajeg) ing saben dinane, suwe-suwe iya bisa mundhak-mundhak, nganti dadi padatan utawa pakulinan, kang ora agawe karusakaning raga, sanadyan bebasane nganti ora mangan, ora turu, wus ora bakal andadekake tiwase, utawa angrubeda kasarasane. Amarga badan saras iku perlu, supaya bisa nindaki kuwajiban liya-liyane, sarta ambabarake gegayuhane kang utama mau kabeh. Dene para jiwa kang wus tumeka ing tataran budi luhur, iku anggone padha lali marang mangan, turu lan sahwat, ora sabab saka dijarag, nanging amarga saka katungkul anggone tansah kadunungan rasa sumiwi ing ngayunaning Pangeran. mulane iya ora angrubeda kasarasaning badane.

Wruhanira satuhune tumindaking brata kang isih pineksa ing pranatan, iku durung sampurna. Dene brata kang sampurna iku kang mijil saka sucining atine dhewe, lan ora karana pamrih marang barang-barang kang ora langgeng, kayata melik marang pangaji-aji lan suwur, kasugihan bandha donya, lan sapanunggalane, nanging mung karana dianggo minangkani bisane nglindhihake hawa napsune kang tumuju marang piala, murih kasembadan tumekaning gegayuhane urip kang sejati.

Sira wus padha mangerti manawa wadhagira iku kanggonan napsu luamah, kang karepe diumbar anggone mangan, ngombe, turu, sahwat, lan sapanunggalane kang bangsa kanikmatan donya. Mangka yen kekarepaning napsu luamah mau, mung tansah dipituruti (diumbar) apa sapanjaluke, bakal angrosakake tindak marang sarupaning panggawe kang nuntun marang karusakan, yaiku bakal liwat ing dalaning iblis, kang nuntun marang jurang panasaran, kayata: drengki, srei, medhit, panasten, dahwen, dhemen pasulayan, dhemen marang pangaji-aji lan suwur, kang bakal nekakake ing watak: adigang, adigung, adiguna, lan sapanunggalane, kang angrusakake marang gegayuhane, kang wusanane banjur kalimput.

Yen atine wus kabanjur kalimput, wijining pracaya ora bisa thukul utawa ora bisa ngetokake woh "eling" ing akire (tumekaning delahan). Kang mangkono andadekake pituna marang awake dhewe, amarga ora bisa mulih marang omahe (alame sejati), amarga kalimput ing angen-angene kadonyan, kang ambiyantu kekarepaning napsu luamah mau. Mula supaya ngalokrone utawa aber kekuwatane kang marang piala mau, saranane iya kudu dilambari tapa brata, kaya kang wus tinuturake ing dhuwur, kanthi angetog karosan utawa kasantosaning ati, ginawe nanggulangi utawa anglindhihake sakabehe wewatekan kang angrusakake piandel kang bener mau. Mangkono mungguh sejatine tapa brata iku. Dadi, dudu wong kang sumingkir saka sesrawunganing urip bebrayan, ninggal pangupaboga, lumebu marang guwa utawa marang pucuking gunung, kang isih dikinthil dening pepenginaning napsu marang barang kang ora langgeng, kaya kasebut ing dhuwur. Nanging, anggone nglindhihake marang apa kang isih dadi karingkihane, iku mung supaya atine ora kelet marang sarupaning kahanan kang kena rusak. Wusana ora keguhmarang kaendahaning paracidraning donya, nadyan dheweke dumunung aneng samadyaning kabungahan lan kabegjan kang owah gingsir, satemah tetep piandele utawa slamet anggone ngreksa gegayuhane. Dene pepenginane, aja dianggo mengini samubarang kang cinegah utawa kang dadi laranganing Pangeran. Nanging, dianggo mengini marang sakabehe tindak kang rahayu, budi pakerti kang becik, supaya sira darbe budi rahayu, lan anggonen mengini marang kaluhuraning drajat batin, supaya sira bisa munggah drajating batinira.

Yen anggonira tumindak ngunjara hawa napsu mau sira tindakake ing saben dinane, sira bakal bisa unggul lan kuwasa masesa hawa nap- sunira supaya dadi becik lan manut marang parentah utawa pituduhing jiwanira, satemah saka sathithik sira bisa anyedhaki kalakuan becik limang prakara, kaya kang kasebut ing buku Hastha Sila, yaiku watak utama: rila, narima, temen, sa bar, lan budi luhur.

Dene lakune sakawit, saka ngereh watake napsu luamah, sarana angurang-ngurangi mangane, ngombene, turune, lan sahwate, supaya angaberake kekuwataning napsu liya-liyane, kang tumuju marang piala utawa anggampangake laku anggone ngereh (mangun beciking) napsu amarah lan supiah, kang gampang dianggo dedalan utawa woding setan, anggone lumebu marang ati, perlu arep angrusak piandel kang bener, kalawan reka daya kang gampang dikawruhi, utawa kang ora gampang kinawruhan (dirumangsani), yaiku panggodha kang luwih alus, kang ambujuk sira bisane kalorop ing jurang panasaran lan karusakan. Mula padha ditumemen anggonira mangun beciking napsunira, supaya ing tembe sira ora padha kapitunan (sangsara).

#### Bab 5 BudiLuhur

<br/><audio controls><source src="https://satyaaditech.github.io/audiolib/ssj/35%20Bab%20Budi%20Luhur.mp3" type="audio/mpeg"></audio><br/>

Manawa hawa napsunira wus bisa kalindhih dening angen-angenira, kongsi sira bisa unggul saka sarupaning karingkihaning atinira, yekti sira bisa nyampurnakake kuwajiban telung prakara liyane, yaiku kang kasebut ing bab 1 tumeka bab 3, satemah bisa gampang anggonira angunggahi drajat kang luwih dhuwur, yaiku tumeka ing tataran utawa wiwit ngancik ing tataran budi luhur, sarana masrahake angen-angenira marang Ingsun. Anane sinebut budi luhur, iku ringkese wae: wataking manungsane kang wus mawa pepadhanging Suksma Sejati lan kang wus tinunggalan ing sipating Pangeran kang Mahaluhur, sarta wus amribadi aneng telenging urip, iya ing atinira kang suci (murni). Dene budi pakertining manungsa kang mulya iku sarupaning kalakuan becik kang ambek rahayu, kayata: welas asih marang sapepadhaning titah, rila, narima, temen, sabar, adil, lan sapanunggalane. Iya kalakuan becik iki kang dadi tetunggangane manungsa anggone sumedya bali marang Pangeran, sarana anunggali sipat kaluhuraning Pangeran mau, supaya andarbeni sipat kang luhur, kang wus anyakup sarupaning kalakuan becik, kang tumindake wus tanpa watesan maneh, amarga wus tumeka ing kamardikaning jiwane. Tegese: jiwa wus bisa ambabarake kaluhuran-ing sipate Pangeran, amarga atine wus resik (murni) ora binuntel ing reregeding hawa napsu lan karupakaning angen-angene tetelu maneh.

Wruhanira wesi kang ora binuntel ing reregeding timbrahe, iku gam pang katarike dening daya panggendenging wesi brani. Mangkono mungguh sanepaning ati kang murni, kang dianggo amadhahi daya kekuwataning Pangeran, iya soroting Pangeran, kang sumunar ing dalem ati kang suci, anggone gampang nyawijine kalawan kang anyorotake utawa kang kagungan so rot, yaiku Pangeran, amarga ing antarane sorot lan kang nyorotake, wus ora ana kang ngaling-alingi utawa amatesi maneh. Apa ta kang ingaran ati ing kene iki, sejatine ora maujud, lan iya dudu kahananing jantung, utawa pirantining kuwadhagan liya-liyane, nanging teleng dumununging urip, kang kinuripan ing urip langgeng, kang anguripi kabeh urip. Dene urip mau nuli pinageran ing angen-angene tetelu[^36] lan kinepung ing hawa napsune, kang banjur nganakake sesinggetan ing antarane kawula lan Gusti.

[^36]:
    Inggih punika: pangaribawa (pikir), prabawa (nalar), kamayan (pangerti utawi akal
    budi).

Oadi yen wong wus bisa nglindhihake hawa napsune, kaya kang kasebut ing dhuwur, lan wus bisa ngumpulake angen-angene tetelu, nyawiji ing dalem kahanan heneng-hening, kaya kang wus Ingsun terangake aneng dhawuh Ingsun, kang pinengetan ing buku Gume/aring Dumadi, ing kono manungsa banjur bisa anunggali sipat-sipating Pangeran, kang amribadi ing telenging uripe, satemah kuwasa andarbeni sakabehe watak-watak kang utama, utawa tumeka ing tataran budi luhur. Wiwit sira lumebu aneng tataran budi luhur iki, sira wus ora kaewokake lumaku ing dalan kang isih ana sajabaning pura, nanging sira wus wiwit ngancik ing dalan kang ana sajroning cepuri kadhaton, iya kadhatoning Pangeran kang dumunung ing jagatira cilik, kang bakal nekakake sira anjog ing pura agung, iya dunung kaagunganing Ohate Pangeran, kang anglimputi kabeh alam saisine.

Ing sajrone sira isih lumaku aneng dalaning kasiswan, iya ing sajrone sira isih dadi siswaning-Sun, kang nuntun sira iku Ingsun, iya Suksma Sejatinira pribadi, kang tansah paring pituduh, ambenak-benakake kalera-kaleruning tindakira, manawa sira tansah anggatekake pituduh Ingsun, supaya sira tansah lumaku ing dalan bener, kang nuntun sira anjog ing pura cilik, iya dunung mribadining sipate Pangeran, kang sumimpen ing telenging uripira. Nanging ing sawuse sira tumeka ing telenging kadhatonira pribadi, iya ing sawuse sira siji lawan sipating Pangeran, kang nuntun sira wus dudu Ingsun, nanging Suksma Kawekas pribadi, kang bakal nuntun sira tumeka ing kadhaton agung, amarga sira wus siji kalawan Ingsun, lan iya Ingsun iku kang sinebut sipating Pangeran kang amribadi aneng telenging uripira. Ingsun uga wus nunggal kahanan kalawan Roh Sucinira, uga wus nunggal kahanan kalawan Suksma Kawekas. Dadi budi luhur iku kang minangka sorog (kunci), kang bisa dianggo ambukak wiwaraning kadhaton agung, iya dununging kasunyatan jati, kang dadi gegayuhaning urip, satemah sira kuwasa lumebu ing kadhatoning kamulyan langgeng, bisa nunggal kahanan kalawan Pangeran, anekseni marang Panunggaling Tripurusa, iya kahanan tunggal kang asipat tetelu, yaiku: Suksma Kawekas - Suksma Sejati - Roh Suci, kang tetelune mau wus luluh dadi kahanan tunggal, kang anglimputi kabeh alam saisine.

Samengko wus kacakup kang dadi wosing Tri Sila: eling, pracaya, mituhu, kang sinucekake kalawan Panca Sila, yaiku: rila, narima, temen, sabar, lan budi luhur.

Rehning tumekaning tataran budi luhur, iku gegandhengan kalawan watak utama kang patang prakara liyane, yaiku: rila, narima, temen lan sabar, mula bisane nyekel kuncining (soroging) wiwarane kadhaton agung, saranane iya kudu andarbeni tetunggangan, kang awujud kalakuan becik patang prakara mau, kang dipinangkani saka mituhu kanthi nemen-nemeni angunjara hawa napsune, kaya kang wus kapratelakake ing Bab 4 kasebut ing dhuwur, perlu supaya bisa anguripake wataking manungsane kang sejati. Sumurupa mituhu iku bisa nekakake ing watak temen, katemenan anarik marang thukuling panarima, watak narima anuwuhake sabar, lan watak sabar nuntun marang rila, yen wus tumeka ing sampurnaning rila, lagi bisa tumeka ing tataran budi luhur.

**Katrangane Luhur**

Samengko apa ta kang ingaran luhur iku, lan kapriye tumindake aneng bebudene manungsa. Wruhanira satuhune luhur iku sipating Pangeran, kang dadi lantaraning karsa anggelarake sagung dumadi iki, kanthi angurbanake pribadine. Mula tumindake aneng bebudene manungsa, sejatine pancen iya wus ora bisa diwatesi ing laku kang mung mangkene utawa mangkono wae. Dumadinira iku saka kurbane Pangeran, kanthi angrilakake Pribadine, iya kanikmatan lan kamulyane. Mula yen sira nedya bali marang asal kamulanira Kang Mahaluhur (Pangeran), sira uga kudu angurbanake pribadinira, kanthi angrilakake kanikmatan lan kamulyanira ing atase lair lan batin.

Sapira watesing kurban, iku iya wus ora ana watesane. Mula kurban mau iya ora mung awujud bandha, bau lan pikiran wae, nanging yen perlu bisa nganti tumeka angetohake jiwane, ginawe mitulungi donya, ngentas kasangsarane, supaya dadi karahayoning jagat, lan katentremaning bawana. Wong durung bisa nindaki kurban kang sanyata lan sampurna, yen durung nyabrang ing sagaraning: rila, narima, temen, lan sabar. Amarga iya watak utama patang prakara iki, kang bisa medhot talining pamrih, lan angrantasi sakabehe bebandaning paracidra, iya owah gingsiring kahanan kang ora nyata, lan kang nuntun marang kauripan kang ora langgeng, iya ing kauripan donya kang kena rusak iki. Dadi budi luhur iku mungguh karepe kang luwih jero, ateges: watak kapangeranan (kaallahan) kang dumunung ing sadhuwuring budi utawa akal (pangerti). mulane iya wus ora bisa winatesan maneh, amarga tumrap tataran iki (budi luhur), sejatine wus anyelehake utawa masrahake gegamane telung prakara (angen-angen tetelu) marang Ingsune. Dadi wus ora kawasesa dening ciptane (pikire), nalare (angen-angene), lan budi pangertine maneh, kajaba mung kari uriping karsa, iya karsaning Pangeran. Mula ing atase kasuciane, kena dipindhakake kaya dene kasuciane bocah cilik kang durung diwasa, nanging bedane: kawicaksananing Pangeran wus murub aneng batine.

Rehning ora sadhengah wong bisa anindaki mangkono, utawa tumeka ing tataran iki, mula kuwajiban kang kaping lima iku (budi luhur), iya tumrap marang kang wus kuwasa (cukup sangune) lan slamet dedalane. Dene sangu kang nylametake dedalan kang arep diambah, yaiku kalakuan becik patang prakara kasebut, kang tinemu saka anggone nemen-nemeni mituhu, kalawan anetepi kuwajiban kang kaping pat (ngunjara hawa napsu) ing samesthine, supaya agawe mardikaning jiwa, ruwat saka bebandaning paracidra, iya owah gingsiring kahanan kang ora langgeng, satemah kuwasa anindaki kurban kang sanyata, ginawe ambukak wiwaraning swarga, iya dunung gegayuhaning urip kang sejati, kaya kang wus kapratelakake ing dhuwur, satemah kuwasa ngombe banyu panguripan, iya urip langgeng kang dumunung ing kadhaton agung, iya kadhatoning Pangeran kang anglimputi jagat rat pramudita.

Ing ngendi dununge kadhatoning Pangeran, ing samengko sira durung bisa nyumurupi, ing sadurunge sira suci ing budi lan luhur ing budi, sanadyan sira wus mangerti arah-arahe, nanging iku lagi dumunung gegambaran utawa pasemon wae, kang ora mangkono mungguh ing kajatene, amarga sejatine kahananing Pangeran iku ora kena kinaya ngapa. Dadi sanadyan ditembungake dumunung, nanging iya ora dumunung, jalaran anggone ana mau, dumununge ora kanthi ambutuhake panggonan (ngalap panggonan) mulane tumrap Panjenengane iya ora winatesan ing wanci lan panggonan. Awit saka iku sira ora perlu mikir kang dawa-dawa, bab Dhating Pangeran, amarga mesthi ora bisa rampung mung sarana sira nalar wae. Jalaran sapira lepasing akal budinira, ewa samono meksa cupet dianggo anjajagi kaelokaning Pangeran, utawa gaib-gaibaning Pangeran. Kang luwih migunani tumrap sira, ing sadurunge kuwasa anindaki kuwajiban kang kaping lima iki, angenangenira luwih becik sira anggo niti tuna bathining uripira (nyawanira), saka anggonira candhak kulak lan dol tinuku kalawan hawa napsunira aneng pasaring kauripan donya, kanthi satiti anggonira ngulatake lebu wetuning napsu, kang sira bandhani kalawan nyawanira, supaya sira tansah andarbeni weweka, kang bisa nyumurupi mungguh pepilahane kang bener lan kang luput, kang iya lan kang dudu, lan sapanunggalane. Mangkono sarana kang bisa agawe bathining uripira, supaya sira bisa antuk nugrahaning Pangeran, kang sira bandhani kalawan: eling, pracaya, lan mituhu.

Dene sejatining weweka iku yen sira wus siji lan Guru Sejatinira (Suksma Sejatinira), yaiku wus asarira Guru, kang kuwasa angenggoni kawicaksananing Pangeran. Ing sadurunge sira tumeka ing tataran iki, iya mung tumindaka ing samesthine, manut kuwajiban-kuwajiban kang wus kasebut ing Bab 1 tumeka Bab 4 kanthi migunakake pratitising angen-angenira tetelu. Kang kapisan, ginawe mawas lan angrasak-rasakake ala beciking tindakira ing saben dinane, ana ing wanci sabubaring manembah, utawa ana ing wancine ngaso saka anggone netepi wajibing urip (ngupaboga), apa wus bisa anetepi marang surasane Bab 4, yaiku tumindake ngunjara hawa napsu lan sapanunggalane kang dadi kuwajibanira. Kang kapindho, ginawe mikir-mikir marang sakeh tepa tuladha kang wus gumelar ing alam iki, amarga warna-warnane lelakoning urip, iku iya uga dadi piwulange Pangeran marang para kawula. Dadi saka dedalan iki, sira iya wus bisa nyumurupi ala beciking kalakuan, kang anguwoh begja lan sangsara lan sapanunggalane. Kang katelu, ginawe ngelingi pati, manawa kauri pan donya iku ana watesane, kang lumrahe diarani mati. Kapriye lelakone pati, lan kapriye kang dadi pakewuhe utawa bebayane, kang nyababake ora bisa bali marang alame kang sejati, lan sapanunggalane. Bab iki bakal Ingsun dhawuhake sawatara, nanging iya kang kena Ingsun wedharake ana ing seje bab [^37]• Iku kabeh lantarane anggonira arep bisa andarbeni sangu watak utama patang prakara, lan kang bakal nekakake sira ing tataran budi luhur, manawa sira wus bisa anetepi sarat-sarate, kang dadi katamtuane laku. Amarga iya dedalan iki kang bakal mulang dhewe marang sira, anggonira bisa sampurna, anekseni dhewe kapriye mungguh kasunyataning Pangeran kang sira gayuh. Iku luwih becik katimbang sira tansah ngangen-angen bab kahananing Pangeran utawa Dhating Pangeran, kang mesthi ora rampung mung sira gagas wae, tur mesthi ora andungkap, lan mung arep agawe kometing pikirira wae. Apa dene malah bisa uga nuntun sira tumiba ing dosa, manawa sira metha-metha kahananing Pangeran lan kadhatoning Pangeran kang lumrahe sinebut swarga.

[^37] Inggih punika kawrat ing Buku Kandhutan VI, serat Sangkan Paran.

Sing sapa temen-temen mituhu, anetepi dalan rahayu iki, bakal nampani nugraha utawa ganjaraning Pangeran, kang awujud rahayu ing donya tumekaning delahan. Dadi sejatine kang anekakake ganjaran, iku satemene iya saka kawula dhewe, amarga tekaning ganjaran mau, saka anggone mituhu, anetepi kabeh dhawuh, kang wus dadi kuwajibane lan angedohi pepacuh kang dadi laranganing Pangeran.

Wruhanira mungguh gedhe-gedhening ganjaran, iku yen sira bisa ngrasakake kanikmataning Pangeran, yaiku kamulyan langgeng utawa katentreman langgeng kang dumunung aneng kadhatoning Pangeran kang lumrahe sinebut swarga. Nanging sira aja metha-metha kahananing swarga kaya dene omah utawa suyasa kang endah lan sapanunggalane, manawa sira kapengin rahayu lakunira tumekaning dalan sangkan paranira. Amarga sejatine yen sira metha-metha kahananing swarga, iku sira uga prasasat metha-metha utawa mujudake kahananing Pangeran kang ora kena kinaya ngapa. Dadi yen sira kongsi mujudake swarga aneng angen-angenira, kaya dene suyasa kang endah utawa omah kang becik, iku sira prasasat amujudake Pangeran, dumunung ing omah mau, mangka Pangeran ora arah ora enggon, lan ora kena kinaya ngapa, mula kang mangkono iku, sira bakal tumiba ing dosa, amarga sira bakal kacidran dening angen-angenira dhewe, kang nyababake sira ora bisa bali marang alamira kang sejati, utawa tumeka ing ngayunaning Pangeran. Anane swarga cinandra kaya dene panggonan kang adi endah, lan ana wit-witane kang ayom, apa dene ana bengawane kang mili, iku kabeh pasemon kang anggambarake rasa seneng lan tentrem. Amarga ing kono iku tuking kanikmatan utawa kamulyan langgeng, iya tuking urip, kang sejatine wus ora bisa dicaritakake kalawan tetembungan, kajaba mung sarana makripating Pangeran, kanthi laku-Iaku kang wus tinutur ing dhuwur mau kabeh.

Wis aja kakehan rembug. Sawise sira mangerti, pangertinira banjur buwangen aneng pracaya kang sira ugemi utawa sira rungkebi kalawan mituhu, iku saranane yen sira arep tumeka ing gegayuhaning urip kang sejati.

## SERAT SANGKAN PARAN

<br/><audio controls><source src="https://satyaaditech.github.io/audiolib/ssj/36%20Sangkan%20Paran.mp3" type="audio/mpeg"></audio><br/>

Buku Kandhutan VI

### BEBUKA

Awit ingkang asma Suksma Sejati, ingkang
dados Panuntun saha Guru kita ingkang sejati.

Boten bed a kados serat-serat cangkingan (kandhutan) sanes-sanesipun, makaten ugi serat Sangkan Paran punika, inggih dede karangan kula piyambak, nanging amung lugu mengeti, suraosing sabda luhur, wasitanipun Sang Guru Sejati (Suksma Sejati), ingkang lumantar siswanipun peparab Raden Soenarto, ing Surakarta.

Menggah wigatosipun serat punika kula sukani tetenger nami Sangkan Paran ing pangangkah namung bad he ngruntutaken kaliyan suraosing piwulangipun Sang Guru Sejati, ingkang kawrat ing buku punika. Dene pitedah warni-warni peparingipun Sang Guru Sejati wau, gerbanipun kenging kula ringkes: Angger-angger sangkan paraning dumadi. Tembung "sangkan paran" makaten, saking pamanggih kula kenging dipunwerdeni: wite (dumadine, jalarane) saka sapa, parane menyang ngendi (marang sapa). Cocogipun kaliyan suraosing piwulangipun serat punika, ringkesanipun kapratelakaken wonten 5 perangan:

1. Wangsuling jiwa dhateng asal kamulanipun malih (Pangeran), tuwin tumitahipun jiwa ing gesang kuwadhagan, kathah-kathahipun namung winates pitung panjalman, samanten wau bilih dereng saged sampurna, netepi kados samesthining angger-anggeripun gesang langgeng, utawi karsaning Pangeran. Terangipun bab punika kawrat ing Bab
2. Dedalane Manawa Kawula Wus Tumekaning Janji, Tinimbalan ing Pangeran.
3. Sababipun boten saged wangsul dhateng asal kamulanipun malih (dhateng alamipun sejati), amargi saking kalimput dening dosanipun anerak pepacuhing Pangeran, utawi nyulayani karsaning Pangeran.
4. Katranganipun ingkang winastan ganjaran tuwin pidananing Pangeran, limrahipun samangke sinebut: ngundhuh wohing panggawe.
5. Dhatengipun pidana (piweleh utawi wewales) tuwin icaling dosa.
6. Dhatengipun piwales tumrap pandamel awon, ingkang dereng rinuwat sarana martobat, katetep tuwin luwaripun pandamel dosa patio Panutuping sabdanipun Sang Guru Sejati.

Wusana pamuji kula, mugi-mugi buku kandhutan angka 6 punika, sageda dados damaripun para marsudi, punapa den.e sageda ngun-tapa ken lampahipun, anggEming para marsudi nedya anglenggahi pakaryanipun senapatining ngalaga, wonten ing pabarataning dahurunipun batos, sinartan ing pamuji: jaya-jaya, sageda unggul juritipun, anggEming anggayuh dhateng katentreman langgeng utawi kasampurnaning gesang, sarana mituhu dhateng tuntunaning pitedah rahayu wolung prakawis, kados ingkang kasebut ing serat Hastha Sila, murih saged ruwat saking panangsayanipun paracidraning donya, ingkang tansah nuwuhaken bingah, susah, begja, cilaka, gesang tuwin pejah, sarta sapanunggilanipun .

Tumuruning pitedah, ing wulan Januari 1933

Hardjoprakoso
tuwin
Tr. Soemodihardjo

### WEDHARING PANGESTHI

Awit ingkang asma Suksma Sejati, inggih
Panuntun kita saha Guru kita ingkang sejati.

Karahayon miwah pepadhanging Pangeran, mugi lestantun kaparingaken dhateng para rahayu ing budi.

Wiyosipun, kula boten perlu matur kathah-kathah, bab kawontenaning badan kula, cekap idhem kados atur kula, kawrat ing serat-serat kandhutan sanesipun. Tumraping wawasan ingkang mardika, wedaling serat Sangkan Paran punika, kenging kaanggep satunggaling piwulang, ingkang dados tetimbanganing kawruh bab angger-angger (hukum batin = hukumullah). Sanadyan ing panginten, mesthi sampun kathah serat-serat utawi piwulang-piwulang ingkang nerangaken bab punika, terkadhang satunggal kaliyan sanesipun, saged ugi wonten bedanipun sawatawis, utawi kala-kala saged kaanggep cengkah, ewa dene sadaya wau wosipun anerangaken bab pakartining angger-angger langgeng. Wondene bab gesehing pamanggih utawi boten, ing atasing panyuraos dhateng saweneh piwulang, punika boten dados pamanahan kula, amargi bab wau sampun manut panduk-pandumipun piyambak-piyambak. Mila panyuwun kula kemawon, bok bilih wonten bab punapa katrangan ingkang boten nyocogi utawi kaanggep cengkah kaliyan kawruhipun para marsudi, mugi sampun kagalih ngewah-ewah, punapa makewedi dhateng gegebenganipun, destun namung kaanggepa dados tetimbanganing kawruhipun, punika wonten leresipun.

Awit ing atasing kawontenan, punapa bab ingkang gaib-gaib (samar), punika boten cekap amung katampi sarana pakartining nalar (angenangen) kemawon, kajawi amung sarana lebeting pangrasa, kandhasipun dumugi tuking rasa sejati, sokur bage ngantos saged katarbuka kijabing manahipun, sumerep nyatanipun, punika ingkang perlu piyambak dados wewatonipun para marsudi kasuksman. Amargi inggih amung kasunyatan pepadhanging Pangeran ingkang sasana ing telenging manah mukmin, punika ingkang saged amudhari sadaya pitakenaning angen-angen utawi nalaripun. Awit saking punika, bok bilih wonten ingkang boten panuju ing galih, dhateng pitedahing serat Sangkan Paran punika, atur kula: sami andum basuki kemawon.

Wusana kula matur sakalangkung genging panuwun dhumateng sadherek kula kekalih, panjenenganipun Raden Tumenggung Hardjoprakoso tuwin Raden Trihardono Soemodihardjo, anggenipun sampun kapareng ngurbanaken dhiri, amengeti sadaya piwulangipun Sang Guru Sejati, ingkang kawrat ing serat kandhutan angka 6 punika, kanthi jangkep tuwin prayogi. Ing pamuji mugi-mugi kababaring serat punika, sageda amimbuhi karaharjaning praja dalah saisinipun.

Rahayu jengandika para umat, ingkang sampun sami saged ruwat saking panangsayanipun paracidraning donya.

Surakarta, Januari 1933
Soenarto

### SANGKAN PARAN

<br/><audio controls><source src="https://satyaaditech.github.io/audiolib/ssj/37%20Sangkan%20Paran.mp3" type="audio/mpeg"></audio><br/>

Atas asmaning Suksma Kawekas, Pangeraning sagung
titah, lan dununging Sesembahan kang sejati.

Wiyosing dhawuh pangandikanipun Sang Guru Sejati (Suksma Sejati) kados ing ngandhap punika.

Kaya kang wus Ingsun wedharake sawatara, bab angelingi pati, aneng pituduh Ingsun: Dalan Rahayu limang prakara, samengko nerusake sambunge pituduh mau, yaiku bab: Dedalane Manawa Kawula Wus Tumekaning Janji T inimbalan ing Pangeran, gandhenge lan sabab kang anjalari tumiba ing dosa, karana nerak wewaler (pepacuh)-ing Pangeran, wusana tumekaning pati, ora bisa bali marang alame kang sejati, yaiku marang pangayunaning Pangeran, utawa kadhatoning Pangeran, apa dene gegayutane kalawan teges-tegese ganjaran, sarta kang ingaran pidananing Pangeran, kang lumrahe samengko sinebut: ngundhuh wohing panggawe.

Wruhanira, eling marang pati iku sathithike bisa nyuda marang ubaling hawa napsu, sarta pangangsa-angsane marang barang kang ora langgeng, sanadyan sakawite angel geleme eling, luwih-Iuwih karasa marang rubedaning patio Nanging yen tansah dielingi, manawa kauripan donya iki ora langgeng, kang langgeng mung uriping suksma, kang wus tanpa timbang mungguhing kamulyan lan katentremane, wus tamtu suwe-suwe bisa dadi panyurung marang tindak kautaman, lan anggone kapeksa martobat ing dosane, satemah katetangi niyate, anggone sumedya marani marang gegayuhaning urip kang sejati, yaiku kapengin bali marang asal kamulane kang mahaluhur, utawa sipat kapangeranane, iya kalanggenganing Tripurusa, kang tan kenaning pati, sarana lumaku ing dalan pituduhing Pangeran (Suksma Kawekas), kang didhawuhake lumantar Utusane kang langgeng (Suksma Sejati). Sanadyan kang lumrah wong iku padha ngarep-arep dawa umure, ewa samono tancebing sedyane uga beda-beda.

Saweneh ana kang rumangsa durung katog kasenengane, durung katutugan pepenginane utawa kekarepane kadonyan. Dene saweneh wong kang tinarbuka, rumangsa durung cukup anggone martobat ing Pangeran, lan anggone netepi kuwajiban, kang wus dadi sesang-gemane, wiwit nalika Roh Suci arep tinurunake marang donya[^38], mulane iya banjur marsudi, bisane tansah anetepi dhedhawuhan, lan angedohi pepacuhing Pangeran, supaya kabeh tindake utawa panggawene aja kongsi nyulayani karsaning Pangeran.

Saweneh tataran kang wus dhuwur maneh, iku kosok bali karo kang wus tinutur mau kabeh, amarga tumrap dheweke, luwih seneng manawa tumuli tekan titi mangsa tinimbalan mulih ing Pangeran, marang alame kang sejati, kang lumrahe sinebut mati, nanging iya ora bakal tumindak kaya pakartining wong kang angemping lara anggenjah pati, balik ing sawanci-wanci mung tansah samekta, kanthi rila lan senenging ati marang tekaning janji, amarga pati mau tumrap dheweke, kaanggep dadi dedalan anggone arep katemu kalawan kang den tresnani, iya kalulute kang sejati, yaiku Pangeran, jalaran aneng rasa pangrasane, Pangeran iku kaanggep jatukramane kang sejati. Dene tumraping tataran kang luhur dhewe, yaiku kang wus tumeka ing panunggale urip sejati, iku wus ora kapandukan ing rasa pangrasa, anane urip lan mati, kajaba kang karasa mung kari kalanggenganing Pangeran lan kamulyane.

Mangkono mungguh beda-bedaning pangrasa aneng tundha-tundhaning drajat, mung wae tumraping drajat lumrah, isih perlu marsudi geleme tansah eling marang pati, lan angawruhi dedalane, manawa kawula wus tumekaning janji, tinimbalan mulih ing Pangeran, marang alame kang sejati, supaya bisa narik marang thukuling niyat anetepi kuwajiban-kuwajiban kang wus dadi sesanggemane[^39], supaya ing samangsa- mangsa tumekaning janji, bisa mulih marang alame kang sejati, iya ing kadhatoning Pangeran, kang wus lumrah padha sinebut swarga. Nanging iya dudu swarga kang ateges panggonan kang isih bisa kapandukan ing rasa pangrasa bungah lan sapanunggalane, amarga manawa isih ana bungah (seneng), mesthi isih ana sisihane: susah, mangkono sapanunggalane. Nanging sawijining kahanan kang wus ora ana bungah lan susah sapanunggalane, kajaba mung katentreman langgeng utawa kamulyan langgeng, kang wus ora ana pepindhane.

[^38]: Ing nalika jaman arwah
[^39]: Ing nalika jaman arwah

#### Bab 1: Oedalane Manawa Kawula Wus Tumekaning Janji, Tinimbalan ing Pangeran

<br/><audio controls><source src="https://satyaaditech.github.io/audiolib/ssj/38%20Bab%201%20Dedalane%20Manawa%20Kawula.mp3" type="audio/mpeg"></audio><br/>

Ing sajroning kawula isih urip aneng donya, Pangeran wus paring sasmita marang para kawula kabeh, manawa bakal padha katimbalan mulih ing ngayunaning Pangeran, yaiku bakal padha tinggal donya (mati). Dene sasmita mau warna-warna, kayata: kisuting kulit, nalika isih enome pupuk, saya tuwa saya susut (nglong jiwa), kuranging kekuwatan, nalika enome rosa, bareng wus tuwa dadi ringkih, terkadhang jempo, sudaning pangrungu, pandeleng, pikun, cotho, putihing rambut (wanen), lan sapanunggalane. Kabeh mau dadi sasmita kang gampang disumurupi, manawa kauri pan donya iku ora langgeng, yen wus tekan titi mangsane bakal padha mati, mula kabeh kawula kang gedhe lan kang cilik, kang enom lan kang tuwa, kang luhur lan kang asor, kabeh wae padha pinurih eling, aja kabanjur-banjur anggone ngumbar hawa kamurkane, padha elinga marang kang murba wasesa urip, kapriye angger-anggere urip, kang wus padha den sanggemi nalika Roh Suci arep tinurunake marang donya, supaya padha bisa cecawis ing sadurunge jagate kinukut (tumeka ing janji), aja kongsi ngecer-ecer wanci, semaya besuk wae yen wus tuwa, utawa yen wus ludhang anggone mikir butuhing kadonyan, lagi arep tumandang anetepi sesanggemaning kawula marang Pangeran, amarga tekaning pati iku sira padha ora weruh.

Manawa sira nedya slamet tumekaning dalan sangkan paranira, ing sajrone sira isih urip aneng donya (sadurunge mati), dipadha mituhu marang kuwajiban kang wus padha sira sanggemi, kaya kang wus tinutur ing wewarahe Dalan Rahayu limang prakara, yaiku dedalan kang bakal nekakake sira, bisane netepi marang surasane pituduh rahayu wolung prakara, kaya kang wus tinutur aneng layang pengetan Hastha Sila, apa dene padha angedohana pepacuh, kaya kang wus kapratelakake ing layang pengetan Paliwara, supaya sira bisa katuntun Suksma Sejatinira (Guru Sejatinira), bali marang pangayunaning Pangeran maneh, iya ing alamira kang sejati. Poma aja mung padha katungkul kalawan kasenengan donya kang ora langgeng iki, nanging uga angelingana marang wekasane ngaurip, kapriye sangsarane pati tumrape wong kang padha kalimput.

mulane ing samengko padha kawruhana kapriye bakal kukute jagatira cilik, kapriye bot repote, rubedane sarta sangsarane pati, kang tekane tanpa saraba, lan wus ora kena disemayani maneh, kajaba mung kari: gelem ora gelem kapecat nyawanira.

Sumurupa, mungguh dedalane iku uga kena diterangake sarana sinemu ing pasemon, mangkene.

Sira wus padha sumurup, manawa panjeblosing gunung kang metu genine, iku saka kawahe kasumpetan. Amarga saka kumpuling pirangpirang kekuwatan pandedele kukus kang nedya metu, mangka kawahe lestari pepet, gunung banjur keplepegen, megap-megap ora bisa ambekan, satemah mahanani daya kang agawe oreging bumi (jagat gedhe), yaiku kang lumrahe diarani lindhu. Sawuse lindhu angoregake jagat, gunung banjur anjeblos, lan angutahake lahar. Samono uga rusake jagat cilik, sakawit iya oreg saka kurdaning gunung geninira, yaiku entraging jantungira, kang nganakake lindhu getih ing saranduning badanira, am

a jantungira wus pepet, ora bisa nampani ilining getih saka saranduning badanira, mula jagatira banjur wi wit kinukut, kongsi tumekaning panjeblose gunung geninira mau, kang jumeglug angetokake lahar, karepe: oncating rohira, bali marang pangayunaning Pangeran, utawa lumebu marang kadhatoning Pangeran maneh. Mangkono iku[^40] tum rap wong kang padha tetep marang prajanjian, kang wus padha disanggemi nalika Roh Suci arep tinurunake marang kauri pan donya, sawetuning rohe nuli katuntun bali marang alame kang sejati, iya ing kadhatoning Pangeran, amarga wong mau wus cecawis banyu suci, ing sadurunge jagate rinusak (tumeka ing janji), kang diangsu saka anggone eling, pracaya, lan mituhu. Iya cecawise banyu suci mau, kang bisa agawe sireping lahar, utawa ngilangake panasing geni lahar, mula banjur ora dadi lahar kang mili marang samodra geni, nanging dadi banyu suci kang mili marang samodra kasucian, iya ing kadhatoning Pangeran kang Mahasuci.

[^40]: Mangkono iku, pikajengipun: ingkang saged wangsul dhateng pangayunan utawi kadhatoning Pangeran.

Nanging tum rap wong kang ora cecawis banyu suci, ing sadurunge titi mangsa tekaning pati, yaiku para wong kang padha mukir marang dhawuhing Pangeran, ora mituhu parentah, lan ora ngedohi pepacuh, ilining lahar mau bakal lumebu ing sagara geni, iya genining setan, amar-ga wetuning lahar isih lestari panas kaya geni, ora adhem dadi banyu suci, mula lakune uga bakal anjog ing alaming para kang pangawak geni. Mung wae ing sadurunge tumekaning piweleh kang pungkasan, kang tinembungake kiyamat gedhe, yaiku tumibaning pedhang kaadilaning Pangeran, ing dina pungkasaning uripe kang kaping pitu ing kauripan donya, ilining lahar kang panase kaya geni mau, bisa uga kandheg dhisik utawa kolek aneng ulekaning kedhung palimengan, iya ing alam kaftruna, yaiku alam kasangsaraning para kawula kang padha kalimput (Iali marang Pangeran utawa Utusane kang langgeng). Bok manawa aneng alam mau panasing lahar bisa sirep, nuli bisa eling lan martobat ing Pangeran, lahar mau ora bakal kabanjur keli marang sagara geni, nanging bakal keli marang samodraning kasucian, amarga nuli antuk pitulung Ingsun, yaiku Ingsun tuntun bali marang kadhatoning Pangeran, iya ing alame kang sejati.

Para kawula kang padha kumlungkung, ngaku kuwasa pribadi, ngaku ora butuh marang nugrahane Pangeran, yaiku nalika uripe ora sumungkem marang Pangeran, suthik anetepi dhawuh, lan ora gelem angedohi pepacuh, tumekaning pati padha kacipuhan, lan bingung anggone nedya ngupaya pangungsen. Karepe isih durung gelem mati lan suthik mati, nanging wus ora bisa andhelik. Panguwasa kang diendel-endelake wus ambalenjani, wong tuwane, sanak sadulure lan katresnane, wus ora bisa mitulungi apa-apa, mula polahe banjur ngolang-aling bingung bilulungan, ati kuwur kaworan pikir sumawur, mawurahan lir mega katempuh angin, ngalor ngidul, ngetan ngulon tanpa andheg, ora darbe palerenan kang gumathok. Mula ing sawetuning rohe uga ora bisa antuk papan palerenan kang tentrem, yaiku ora bisa ngaso ing dalem yoming kanikmatane Pangeran, nanging terus anggone kombak-kumbul aneng sagaraning lali, temah binuncang ing aluning pepeteng tumeka ing alaming para kang pangawak geni. Samengko rasakna piwelehing Pangeranira, lan piduwungira wus kasep, amarga lawanging swarga wus mineb, kang menga mung kari lawanging naraka, mula ing sawetuning rohira, iya isih lestari panas kaya geni, kagawa saka dayaning gumedhenira.

Awit saka iku aja padha angendhe-endhe wanci, mupung sira isih ginanjar rosa, bagas kuwarasan, ditumuli ngupaya pangungsen marang Pangeran, aja padha semaya anggonira netepi sesanggemanira telung prakara[^41], mundhak tumekaning pati sira padha lali marang Pangeran utawa Ingsun (Suksma Sejati), satemah katriwal aneng dedalan, ora bisa andherekake kondur Ingsun, umarek ing ngayunaning Suksma Kawekas, iya iku kadhatoning katentreman langgeng. Sing sapa temen-temen anetepi kabeh dhawuh, lan angedohi pepacuh, kongsi ora nguciwani marang prajanjian kang wus dadi sesanggemane, bakal padha oleh pitulung lan nugrahaning Pangeran, yaiku pinaringan sumurup dedalane, kalawan dinyatakake dhewe, ing sadurunge tumeka titi mangsane tinimbalan (mati).

[^41]: Inggih punika: eling, pracaya, mituhu, dalah sakatranganipun (suraosipun).

Wruhanira, kaya kang wus padha sira mangerteni, satuhune kahananing Pangeran iku langgeng, tan kenaning rusak. Dene kawula iku saka karsaning Pangeran, ginawe lantaran ambabarake karsane kang langgeng mau, mula aja padha kongsi kelalen marang karsane, supaya sira bisa ambabarake panguwasane. Manawa sira lali marang Pangeran, sira ora bisa ambabarake karsa utawa panguwasane, nanging sira mung bisa ambabarake angen-angene iblis, kang tumuju marang karusakan. Dene sira bakal bali marang Pangeran, awit sira tinurunake saka kadhatoning Pangeran, sira bakal lumebu ing kadhatoning Pangeran, lan sira uga bakal dadi Pangeran, awit sira wus jumeneng aneng sajroning kadhatone Pangeran. Kaya dene wong lungan, kang teka lan lumebu ing omahe, wong mau tetep anguwasani omahe. Dene ing sajrone wong mau aneng paran, wong mau ora andarbeni panguwasa ing atasing omah mau, nanging mung kari pangaran-aran wae, karepe: omah mau dudu padunungane maneh. Dene wong mau uga bisa mulih marang omahe, manawa ora lali dalane, lan niyate mulih. Amarga nalika wong mau metu saka omahe, nuruti niyate arep lungan, iku sejatine iya wus isi niyat mulih, samangsa sedyane wus kelakon tumeka ing paran kang dikarepake. Mung emane ing sawuse tumeka ing paran, wong mau sok lali marang omahe lan niyate anggone mulih, amarga ing paran akeh sesawangan kang nengsemake, kang ora padha karo omahe kang luwih becik, wekasan lali yen darbe omah, lan sumedya ora mulih, angulihi omah lan anak bOjone, amarga aneng paran oleh bojo anyar, kang panganggepe luwih endah katimbang bojone kang dhisik. Mungguh karepe sanepa mau, tumrap kahananing kauripane para kawula ing donya kene, wong mau lali marang Pangeran, lan banjur mangeran marang kang mesthine kudu ora pinangeran. Dadi kawula bisane bali marang Gusti, manawa kawula mau nocogi (mituhu) karsaning Gusti, sarana eling dhawuhing Gusti, kang wus dhinawuhake nalika kawula mau kautus ing Gustine[^42]• Pepindhane kaya dene uwit kang kembang, kembang banjur dadi woh, manawa wus garing woh mau nuli dadi wiji. Dene wiji iku ye!n tumiba ing lemah, kaya dene adeg utawa uriping wit, wiji mau banjur thukul, ing tembe dadi uwit, kang anocogi kaya kahananing uwit, tegese: dumadi saka uwit, bisa dadi uwit (dumadi saka Pangeran, bali marang Pangeran). Manawa wiji kang gogrog saka uwit mau, banjur ora sumeleh ing lemah, nanging tumumpang ing watu utawa kacemplung ing banyu, luwih-Iuwih manawa kalebu ing geni, wiji mau ora bisa thukul dadi uwit. Dene yen mung tumumpang ing watu utawa kacemplung ing banyu, kang lagi sawatara suwene, bisa duwe pangarep-arep thukul dadi uwit, manawa ana kang mitulungi ngentasake saka banyu utawa watu, lan banjur kapendhem ing lemah, mangkono pepindhane.

Dene ing alam sejati (kaswargan), iya kadhatoning Pangeran[^43], iya kahananing sagung kasucian, utawa kadhaton tuking kamulyan langgeng, kawula ora bisa lumebu ing kadhaton mau, manawa durung suci kahanane, iya sucining budi. Dene kang agawe regeding kawula, iku saka angen-angene eling marang kadonyan (kahanan kang kena rusak), mula ing sawuse kaentasake saka alam kafiruna, iya alam pepeteng, kang amarga ingapura ing Pangeran, saka anggone banjur martobat lan eling marang Pangeran utawa Ingsun (Suksma Sejati), nuli kalebokake ing alame kang sejati, kang candrane upama ana ing kadhaton, lagi dumunung (tekan) ing gapura utawa plataraning kadhaton wae, durung lumebu ing pendhapa utawa suyasaning kadhaton. Nuli kapriksa kasucianing kawula mau, upama kena diterangake sarana tembung, kaya dene wong mau kadangu ing Pangeran:

[^42]: Inggih punika perjanjian ing alam arwah, nalika Roh Suci badhe katurunaken dhateng donya.
[^43]: Angengetana katranganing "swarga" ingkang kawrat ing buku kandhutan angka V serat Da/an Rahayu.

**Apa sira isih niyat tumurun maneh marang padunungane angen-angenira kadonyan iku?**

Manawa sira isih niyat (sumanggem), Pangeran mesthi nurunake sira maneh marang kauripan donya, dununging karusakan kang sira tresnani iku. Lan padha sanalika sira kaparingan sumurup, bakal thukuling wohing panggawe kang wus sira dhedher nalika urip kang wus kapungkur, uga kaelingake mungguh paugeraning Pangeran marang kawula (sahadat). Sawuse kawula anampani dhedhawuhan lan prajanjianing Pangeran, kawula wus ora bisa suminggah, kudu tetep marang sesanggemane, nalika kadangu sapisan. Sabanjure nuli tumitah maneh, dadi tumitahe maneh iku dudu karsaning Pangeran, nanging uga lantaran karsa, amarga Pangeran amung mituruti panyuwune kawula. Dene yen wus tumeka ing janji, mesthi bakal bali marang kahanane sakawit (asal kamulane kang langgeng = Pangeran), manawa wong mau nyata anuhoni prajanjiane marang Pangeran, kang wus dadi sesanggemane, nalika arep tinitahake marang donya.

Awit saka iku ing sajrone tumitah dadi kawula, aja kaya Gusti, terange woh aja kaya uwit, amarga woh mau bisane thukul dadi uwit, manawa padha kahanane karo adeging uwit. Dene sapira lawase lan kaping pirang rambahan papriksane Pangeran tumrap kasucianing kawula, iku gumantung para kawula dhewe kang niyat sesuci, apa kapengin sapisan rampung (sampurna) suci, apa kongsi tumekaning dina papriksan kang pungkasan, yaiku pinariksa nganti rambah kaping pitu.

Manawa wus tumeka ing dina papriksan kang pungkasan (kiyamat gedhe), iya dina tumibaning pedhang kaadilane Pangeran, mangka durung sampurna sucine, lan wong mau dosa gedhe, kawula wus ora bisa martobat maneh, amarga gapuraning kadhaton, iya lawanging swarga wus katutup, lan ing dina iku piwelehing Pangeran kang pungkasan, kang bakal dirasakake ing para kang anggusti marang kang mesthine ora ginusti, utawa mangeran marang kang mesthine kudu ora pinangeran. Mula iya padha antinen aneng angen-angenira, manawa sira kapengin nampani piweleh mau.

Samengko wus ana piranti ginawe nyaring kasucianira, utawa ginawe andha anggonira bakal menek munggah ing kaswargan, iya ing pucaking gunung kamulyan langgeng, yaiku padha nyinaua pituduh Ingsun iki, utawa golekana saringan lan andha mau, ing sajroning kitab suci, yaiku kang sinebut Injilutawa Quran, endi kang sira pilih, sakaro-karone padha wae, waton anggonira nyurasa kalawan ati kang suci, ora kawoworan ing pamrih lan sapanunggalane kang bangsa reregeding batin, yaiku sakabehing wewatekan kang nuntun marang karusakan. Dene ye!n sakaro-karone mau sira ora mangerti, iya sinaunen pituduh Ingsun iki, kalawan kalantipanira.

mulane yen sira nedya nyatakake kasunyatane, iya lakonana endi ta kang sira pilih, nyatakake ganjaraning kautaman (netepi dhawuh, angedohi pepacuh), apa nyatakake pidana tumraping dosa, yaiku mukir marang dhawuhing Pangeran. Iku kabeh gumantung aneng karepira dhewe, mung wae sira uga kudu mangerti, manawa kabeh tindakira iku, ora bisa mrucut saka adiling Pangeran, ala becik bakal nampani piwales kang murwat kalawan panggawene.

#### Bab 2 Sabab-sabab kang Anjalari Rubedaning Pati, Utawa Kalakuan kang Ora Nv1ametake Lakune, Tumekaning Dalan Sangkan Parane

<br/><audio controls><source src="https://satyaaditech.github.io/audiolib/ssj/39%20Bab%202%20Sabab%20Sabab%20Kang%20Anjari%20Rubedaning%20Pati.mp3" type="audio/mpeg"></audio><br/>

Sawuse sira nyumurupi mungguh dedalane, manawa kawula wus tumekaning janji tinimbalan ing Pangeran, kaya kang wus kapratelakake ing Bab 1, sira uga perlu angawruhi sabab-sabab kang anjalari rubedaning pati, utawa kalakuan kang ora nylametake lakunira, tumekaning dalan sangkan paranira-vaiku ulihira marang padununganira kang sejati, iya kang tinembungake kadhatoning Pangeran utawa swarga[^44] -kongsi sira katilapan aneng dedalan, ora weruh endi dalan kang kudu sira liwati, mula banjur kesasar-sasar lakunira, kang bisa uga keblasuk-blasuk tumeka ing alaming para titah kang abadan geni, utawa tansah kolek aneng prapatan palimengan (alam kafiruna) iya alam pepeteng kang lumrahe padha ingaran naraka, yaiku dunung kasangsarane para kawula kang padha lali marang Pangeran utawa marang Utusane kang langgeng, yaiku Suksma Sejati, Panuntun Sejati,Guru Sejati[^45]• Sumurupa, mungguh sabab-sabab kang anjalari kesasaring lakune, iku saka nandhang dosa, dosane lali utawa kalimput marang Pangeran (Suksma Kawekas = Allah Taala), dene anggone lali mau saka nerak pepacuhing Pangeran, kaya kang wus kacetha ing layang Paliwara.

[^44]: Wontenipun tiyang pinurih sampun ngantos anggegantha swarga kados suyasa ingkang endah tuwin sapanunggilanipun, punika menggah wigatosipun, namung anjagi murih tiyang sampun ngantos kesasar dhateng ngalam kadewatan, ingkang saged mujudaken swarga kados dene kadhaton ingkang endah, kebak widodari tuwin sawarnining kasenengan tuwin sapanunggilanipun, punapa dene naraka ingkang wujud latu akantar-kantar urubipun. Sadaya wau menggah kajatenipun namung dumunung wonten ing raos, utawi anggambaraken raos tentrem, tuwin raos giris (ajrih).
[^45]: Makaten pasemoning sakaratilmaut, ingkang keplasipun boten enget dhateng Panuntun Sejati, utawi dhateng Pangeran (Suksma Kawekas), candranipun kados tiyang lumampah wonten ing ambah-ambahan ingkang dereng nate dipunsumerepi, wekasan bingung boten sumerep margi, anjalari kesasar-sasar lampahipun.

Wruhanira, dosa kang gedhe dhewe ing atasing titah kang sampurna tumitahe (manungsa), yaiku kang wus sarwa ganep prabote, kayata: darbe budi pangerti, nalar lan pikir kang samekta[^46], iku manawa nerak pepacuhing Pangeran kang kapisan, yaiku yen kongsi manembah utawa mangeran marang saliyane Allah, amarga iku nyulayani kalawan paugeraning Pangeran marang kawula (sahadat), kaya kang wus dadi sesanggemaning Roh Suci, nalika arep tinurunake marang kauripan donya. Awit saka keliruning piandele mau, kang banjur nasarake lakune, kalebu ewoning titah kang pangawak geni, yaiku titah kang padha mukir marang Pangerane kang sejati (Suksma Kawekas = Allah Taala), kalawan ora ngrumangsani dosane[^47]• Nanging para manungsa kang tumitahe luwih sampurna, ngungkuli para jawata lan sapanunggalane titah kang abadan geni, benere wus bisa ambedakake antaraning titah lan kang nita hake, utawa antaraning kawula lan Gusti (Pangeran Sejati), endi kang aran kawula, lan endi kang aran Gusti. Mula wiwit ing kunakunane, Pangeran uga wus paring pituduh lan angelingake marang kawula lumantar Utusane, bab paugeraning Pangeran marang kawula, kang lumrahe sinebut sahadat.

[^46]: Samekta ing ngriki punika pikajengipun: angen-angen tigang prakawis saged makarti sadaya.
[^47]: Ngengeti ingkang kasebut ing buku Gumelaring Dumadi, jiwanipun titah jawata tuwin sapanunggalipun titah ingkang abadan anasir latu, punika namung sawenehipun sipating angen-angen tigang prakawis, inggih punika: kamayan (pangerti) inggih panguwasa utawi undhuking Suksma Kawekas, dados nalar tuwin pikir boten gadhah (boten saged makarti), mangka watakipun angen-angen punika: kumaluhur (kumingsun), ngingsun-ingsunaken ingkang mesthinipun sanes Ingsun, dados anggenipun ngawug awar: ngaken Pangeran punapa nyakuthoni Pangeran, punika prasasat boten wonten ingkang ngeggreg-egregi (tanpa lawanan) jalaran nalar boten wonten dados boten saged ngaluraken aluraning sabab-sababipun, sanadyan saged ugi mangertos manawi Pangeran punika wonten, ewa dene raos pangraosipun kados Pangeran, punika tansah akekinthil utawi kelet kaliyan akunipun, bebasan sampun tanpa pangangkah malih, mila nama boten angrumaosi dosanipun. Ewa dene murih raos pangraos ingkang makaten wau saya tipis (saged eling) saha boten damel bawuring piandelipun para manungsa ingkang sami tinitah lang kung sampurna, Pangeran ugi paring lawanan ingkang wujud memengsahanipun golongan: Sura kaliyan Asura, inggih punika jawata ingkang watak rahayu kamengsah jawata ingkang watak angkara, perlu nedahaken bilih sakalih-kalihipun golongan wau, titah ingkang taksih kataman ing bingah susah, tuwin taksih kenging risak (pejah). Bobotipun manungsa punika sami kasinungan nalar, pikir, tuwin pangerti, ewa dene-kabekta rosaning hawa napsu, limrahipun boten kuwawi nanggulangi pandhaku dhateng sadaya ingkang kaanggep darbekipun, bebasan ngantos kasupen manawi sadaya punika kagunganing Pangeran, ingkang namung sawarni kagadhuhaken; mila manawi koncatan inggih ngresula, susah, tuwin sapanunggilanipun.

Sanadyan kajatening sahadat iku nuduhake marang panunggaling Tripurusa, ewa samano sira aja ngaku Pangeran, yen sira durung kaya kahananing Pangeran (woh aja kaya uwit, manawa durung kaya adeging uwit)[^48].

Ing sadurunge angambali maneh nerangake mungguh ringkesaning siji-sijining pepacuh dalah surasane, luwih dhisik perlu nerangake, apa kang ingaran alam kafiruna, lan kapriye kahanane. Sumurupa, alam kafiruna iku alam kasangsaraning para jiwa kang wus ninggal kuwadhagane, kang durung bisa tumeka ing ngayunaning Pangeran, yaiku dunung pamanggone para kawula kang padha kalimput marang Pangerane kang sejati, utawa marang Utusane kang langgeng (Suksma Sejati). Aneng ngendi dununging alam kafiruna, iku sejatine tanpa pepindhan, lan ora gampang mungguh ing jarwa sutane, amarga padhang lan peteng iku nunggal pamanggone. Ewa samano murih anggampangake marang pangerti, uga kena cinandra aneng antarane alam sejati lan alam donya, uga aneng antarane alam donya lan alaming para titah kang abadan anasir geni. Manawa sira banjur anggagas: vim mangkono alam-alam iku ana telung pantha, iku luput, nanging yen sira ora bisa milah-milahake uga keliru, mula aja kesusu ngaku-aku, yen akunira durung sirna (kalindhih), amarga sipating aku iku pepisahan, durung bisa nyirnakake sesinggetan utawa aling-aling.

Dene alam kafiruna mau yen katiti sarana kawicaksanan, kena pinerang dadi pitung tataran utawa pitung sap, kang siji lan sijine wus padha limput-linimputan, dadi ora kaya dene undhak-undhakan. Murih gampange, rehning alam mau uga tinembungake alam pepeteng (palimengan), dadi kahanane sap utawa perangan kang kapisan, tumeka perangan kaping pitu, iku uga kena diarani wiwit remeng-remeng kongsi tumeka peteng dhedhet, nanging dudu petenging wayah bengi utawa begowong, balik iku mung ukara candra, kaya dene pepeteng kang anglimputi ati. Mangkono mungguh ringkesan katrangane alam kafiruna iku lan kahanane.

[^48]: Bebasanipun: kena uga wenang muluk, kalamun wus padha melok.

Samengko kapriye kasangsaran kang tinemu aneng alam kafiruna, iku bakal katerangake aneng perangan liya, kang isih kalebu aneng sajroning bab kang kaping pindho iki.

Dene sabab-sabab kang anjalari pakewuhing pati, utawa ora agawe slameting dedalan ing dina akir, iku kalakuan kang nerak pepacuhing Pangeran limang prakara, kaya kang wus tinutur aneng layang pengetanira, kang sira wenehi tetenger Paliwara, yaiku:

1. Aja manembah marang saliyane Allah.
2. Dingati-ati aja ngumbar sahwat (saresmi).
3. Aja memangan utawa migunakake pangan lan pakareman, kang anggampangake rusaking raga lan budi pakerti.
4. Padha angestokna angger-anggering praja lan pranatane.
5. Aja padha cecongkrahan.

Mungguh liya-liyane katrangan lan surasane, kang gegandhengan kalawan pepacuh limang prakara mau, katerangake maneh kaya ing ngisor iki.

<br/><audio controls><source src="https://satyaaditech.github.io/audiolib/ssj/39%20Bab%202%20Sabab%20Sabab%20Kang%20Anjari%20Rubedaning%20Pati.mp3" type="audio/mpeg"></audio><br/>

#### 1. Aja Manembah Marang Saliyane Allah

Sira aja padha cilik atinira, amarga digeguyu ing wong kang padha maido marang pituduh Ingsun, amarga sejatine wong kang anggeguyu mau, angesorake marang awake dhewe, saka anggone ora mangerti marang kabodhohane. Apa ora luwih memelas, yen sira andeleng wong picak kang nemahi kasangsaran, kang jalaran saka kumlungkunge ngaku awas, utawa emoh ngakoni picake, temahan kesasar-sasar lakune lan tiba karungkeb. Mangkono mungguh pasemone wong kang ora weruh ing dalan bener, nanging padha ngaku wus bener, mula banjur ngremehake marang pituduh bener, sanadyan bener lan luput iku ing atase para wicaksana ora ana.

Ing layang Paliwara wus katerangake, mungguh pepacuh utawa laranganing Pangeran kang kapisan, yaiku: Aja manembah marang saliyane Allah, utawa: Aja mangeran marang kang mesthine kudu ora pinangeran. Sumurupa, mungguh ing sejatine nyingkiri pepacuh kang kapisan iki, tumrape para marsudi kang isih ana ing sajroning gegayuhan, ora gampang tumindake, manawa durung bisa netepi pituduh Ingsun, kang wus sira pengeti aneng layang kang sira wenehi tetenger aran Dalan Rahayu limang prakara. Tegese: Sawuse laire ora manembah utawa mangeran marang brahala, reca, gambar-gambar, kayu, watu, pakuburan, dewa, jim setan, lan sapanunggalane, uga kudu isih nenuci batine, dimen bersih saka sarupaning reregede hawa napsu lan pangganthaning angen-angene, perlu ginawe ngreksa marang murnining piandel kang bener, yaiku sahadat kang dadi sesanggemaning Roh Suci.

Ing atase wong kang isih ringkih, iku isih perlu anyingkiri samubarang kang agawe onyaning pangidhep marang Sesembahan kang sejati, yaiku Suksma Kawekas = Allah Taala = Sang Rama. Kajaba yen sira wus bisa dumunung ana sadhuwuring budi, kang wus ora winatesan ing wanci lan antara, iku wus ora ana sawiji-wiji kang bisa nangsaya utawa ngaling-alingi marang panunggaling Urip Langgeng, kang sasana ing dalem kabeh wujud lan anglimputi kabeh alam saisine. Mula padha sumingkira saka kalakuan, kang agawe onyaning pangidhep marang Sesembahan kang sejati, kaya kang wus kapratelakake ing ngarep, yen sira sumedya angreksa marang kasucianing sahadatira, kang wus dadi gegandhulaning tekad kang bener, lan dadi sesanggemaning jiwanira (Roh Sucinira) pribadi.

Samono uga aja kongsi padha sujud marang petung bangsaning palintangan, naga dina, sangat-sangatan, naas, lan sapanunggalane, apa dene aja masrahake pati uripira utawa tuntunaning uripira marang samubarang kang kena rusak, kang sira anggep bisa agawe begjanira lan kasangsaranira, kayata: mundhi-mundhi marang jimat, watu musthika, wesi aji, lan liya-liyane. Kena wae sira asesimpen bangsaning mesiyat wesi aji lan sapanunggalane, nanging aja sira puja-puja, sira suwuni sawabe utawa berkahe, mundhak mingset keblating masjidira (atinira), amarga kabeh mau anjalari rusaking piandel, utawa ora agawe murnining piandel kang bener, yaiku pangidheping ati marang Pangeran Sejati, mula prayoga padha disingkirana, yen pancen niyat rumeksa marang kasucianing sahadate. Amarga kabeh purba wasesa iku ana panguwasaning Pangeran dhewe, ora ana sawiji-wiji kang bisa agawe begja lan sangsara, kajaba yen kinarsakake ing Pangeran, dadi lantaran tumekaning ganjaran lan piweleh. Lan mungguh ing Pangeran, ora ana wanci, dina, sasi, taun, lan sapanunggalane kang ala utawa becik, kabeh padha wae. Kang luwih perlu sira gatekake, iku aja kongsi nerak pepacuhing Pangeran, kaya dene kang wus tinutur ing layang Paliwara utawa liya-liyane layang suci, kang padha ngemot pepacuhing Pangeran.

Wruhanira, satuhune ora ana kang kuwasa, kajaba mung Pangeran dhewe (Suksma Kawekas == Allah Taala), dene sagung dumadi, iya kabeh titah kang kumethip kumelip ing kabeh alam, iku padha ginadhuhan panguwasa dhewe-dhewe, kang migunani marang awake lan kabecikan marang liyane, manawa panguwasa mau dibabarake manut karsaning Pangeran. Nanging kabeh mau padha kapurba wasesa ing dalem panguwasane Pangeran, mulane yen ora nocogi kalawan karsaning Pangeran, anggone ambabarake panguwasa mau iya bakal nampani pidananing Pangeran, amarga panguwasa kang padha digadhuh iku, sejatine mung kinarya lantaran, bisane padha dibabarake manut karsaning Pangeran, yaiku ginawe nyampeti kabutuhaning jagat saisine, larase kalawan laku jantraning mangsa, lan lelakone siji-sijining jiwa, kang ubenge wus kanthi angger-angger langgeng.

Sira aja padha pangling marang sejatinira dhewe, amarga sejatinira iku dumadi saka sorot panunggaling Tripurusa, yaiku: Suksma Kawekas - Suksma Sejati - Roh Suci. Dadi satuhune sejatinira iku wus ora kekurangan panguwasa, manawa sira gelem anyedhaki sejatinira iku. Nanging yen sira golek pangungsen marang kahanan ing sajabanira, sira jeneng ngadoh saka Pangeran lan Ingsun, kang wus nunggal kahanan kalawan jiwanira, mula sira iya ora bisa ambabar panguwasanira kang sejati, kang bisa nekakake sira marang kamulyan langgeng, amarga sira ora pracaya marang Pangeran utawa Ingsun, nanging sira luwih pracaya katuntun ing kahanan kang owah gingsir, kang sira anggep bisa gawe begja utawa kasangsaranira.

Manawa sira temen pracaya, amasrahna tuntunaning uripira marang Ingsun, amarga Ingsun Suksma Sejatinira, iku kang tinanggenah ing Pangeranira, nuntun sira marang dalan bener, iya dalan kang bisa nylametake sira tumekaning delahan. Dene dedalane pasrah iku saranane iya mung saka anggone netepi kabeh dhawuh, lan angedohi kabeh pepacuh, iku margane anggonira bakal antuk nugrahaning Pangeran, tumrap sadhengah prakara kang sira butuhake. mulane dipadha tumuli ngayom marang Pangeran, ngungsi marang Pangeran, kalawan sumungkem ing panjenengane, amarga iya mung Suksma Kawekas pribadi, kang wajib sinembah lan linuhurake asmane, sarta mituhu marang tuntunaning Suksma Sejati, kang dadi Panuntun sarta Gurune kang sejati.

Isih ana saprakara maneh kang ginawe nyaring kasucianing sahadatira, yaiku nyingkirana sakabehing watak kang nuntun marang adigang, adigung, adiguna utawa gumunggung, sarta dhemen pangaji-aji lan suwur, sesongaran, piangkuh, lan sapanunggalane. Nanging sira uga kudu mangerti marang ajining dhirinira, mulane aja nyenyamah dhiri tumiba ing panggawe nguthuh. Dene dedalan kang prayoga ginawe nanggulangi (ngilangake) ambek kumaluhur (gumedhe), iku panalangsa lan kalakuan andhap asor (susila anoraga). Kang diarani nalangsa, iku ngrumangsani anggone dadi kawulaning Pangeran, kang sejatine isih padha kadunungan sipat apes, ringkih, cilik, sathithik kawruhe, lan sapanunggalane, amarga sejatine ora ana sawiji-wiji kang nyata luhur, agung, wicaksana lan kuwasa, kajaba Pangeran. Nanging aja kongsi kabanjur dadi pepes, utawa ngapesake dhirine tumrap samubarang kang kena ginayuh. Dene susila anoraga, iku ngajeni marang sadhengah, kalawan samurwating ajine titah, kang mantesi kalawan kahanane, manut tata kramaning bangsa dhewe-dhewe, waton ora luwih saka sapantesing ajine titah, kang wose wae aja kongsi ana tanduk panyamah marang sapadha-padha, sanadyan laire undha-usuk ing atasing pangkate. Ajeningajenan, weruh marang awake, iku suba sitaning ati kang prayoga dhewe, ginawe nanggulangi watak gumedhe, kang bisa nekakake panggawe mukir marang Pangeran.

Sapa kang nemaha nerak pepacuh kang sapisan iki, yaiku manembah marang saliyane Allah, utawa mangeran marang kang mesthine kudu ora pinangeran, ing tembe bakal ngadoh dhewe saka ngayunaning Pangeran (ora bali marang Pangeran), nanging bakal kesasar aneng alame para titah kang padha mukir marang Pangerane Sejati, lan bakal lebur dadi geni, iya genining setan. Nanging manawa sira manembah marang Pangeran, kalawan murnining piandel, kang dadi gegebenganing jiwanira, yaiku piandel kang asli saka tuking Roh Sucinira, ing tembe sira bakal dadi Pangeran (bali marang Pangeran), samangsa wus tekan titi mangsane sira tinimbalan mulih marang ala mira kang sejati. Ing ngendi dununging Pangeran, samengko sira durung bisa nyumurupi, amarga Pangeran ora dumunung, sanadyan uga kena tinembungake dumunung, nanging ora winatesan ing wanci lan panggonan, mula tinembungake ora jaman ora makam[^49], amarga Pangeran anglimputi samubarang kang gumelar, kang kumethip kumelip ing kabeh alam.

[^49]: "Ora jaman" pikajengipun boten winatesan ing wanci, bebasan "cedhak ora sesenggolan", tuwin "ora makam" pikajengipun boten ambutuhaken panggenan (ruimte innemen), bebasan "adoh tanpa antara". Gerbanipun katembungaken: ing ngendiendi ana.

Yen sira kapengin nyumurupi dununging Pangeran, iya mituhua kabeh dhawuh, lan angedohana kabeh pepacuhing Pangeran. Ewa dene yen sira meksa ora pracaya, ora kapengin bali marang Pangeran, ora ana kang malangi sira nyoba nerak pepacak iki, manawa sira kapengin lebur dadi geni utawa kapengin weruh lan angrasakake sangsara aneng kadhatoning para kang pangawak geni, yaiku titah kang padha mukir marang Pangerane kang sejati, sanadyan kaya apa panguwasane, nanging isih kataman ing bungah lan susah, mula dudu panggonaning katentreman langgeng.

#### 2. Diprayitna, Aja Kongsi Ngumbar Sahwating Saresmi

<br/><audio controls><source src="https://satyaaditech.github.io/audiolib/ssj/41%20Paliwara%202%20.%20Diprayitna%20Aja%20Kongsi.mp3" type="audio/mpeg"></audio><br/>

Ing pengetan Paliwara wus anerangake pepacuhing Pangeran kang kaping pindho, yaiku: aja anggegampang prakara sahwat (sanggama). Sumurupa, anggonira padha tinitah aneng donya, awujud pria saweneh dadi wanodya, iku kinarya lantaran pencaring wiji (jiwa), kanthi subasita lair batin. Priya dadi lantaran tumrahing suksma, dene wanodya kang anggarba (madhahi) tumuruning Roh Suci, mula sinucekna kalawan tata susila, manut tatanan esahing salaki rabi. Binabarna kanthi sucining pangesthi, murih bisa anurasi tedhak turun kang utama, kang ora bakal anguciwani dadi isen-isening praja, mituhu ing kuwajiban, lair batin pinesu temen ing janji, temah jinurung dadi pangruwating papa cintrakaning bangsa, pinayungan ing nugraha sihing Gusti (Pangeran).

Nanging ing samangsa sira rusuh tindak jina, jamah bandrek utawa bebedhangan lambang sari, iku pangrebdane mung ngregedi sucining praja, kang temahane bakal katrajang ing kalabendu warna-warna. Sumurupa, praja kang kasepen purusatama[^50], iku agawe sureming bangsa, amarga karoban ing ngrebdane wiji cora-core pracara[^51], kang bebasane mung maweh karusakaning cakrawartis[^52]• Mula ing sabisa-bisa kudu padha rumeksa lan ngangkah beciking tedhak turun, aja kongsi angengecer daya kekuwatan suci. Kang bebasane mung kinarya langen driya, utawa ginawe ngupaya sandhang pangan. Kang mangkono ora becik kadadeane, amarga kabeh iku agawe lali marang Pangeran utawa Ingsun (Suksma Sejati).

[^50]: Wisesa langkung utawi jaler utami: inggih punika para kekasihing Pangeran (wali = auliya), ingkang ugi sinebut: lelananging jagat .
[^51]: Bandak bandarakan (nistha, remeh).
[^52]: Wengkuning (pepayuning) jagat. Pikajengipun: ingkang dados pepayuning jagat punika: budi rahayu utawi budi luhur. Dados ngrisakaken cakrawarti, tegesipun: ngrisakaken bebuden ingkang mulya.

Sumurupa, ngumbar sahwat iku nenangi napsu kang tumuju marang karusakan, lan kang wus cetha wae agawe rusaking raga, jalaran kataman ing lelara sapanunggalane, kang bisa turun-tumurun marang trah, mula becik apa gawe dosa pira-pira, kang temahane bakal ambendoni marang awake dhewe. Kaya wus ora perlu diterangake kang dawa, kapriye mungguh ora prayogane ngumbar sahwat, iku wus padha kinawruhan: kahanane pirang-pirang bilahi lan kasangsaran, kang tuwuh saka nguja sahwating saresmi, kang temahane padha tumiba ing lali lan karusakan. Iku kabeh piweleh marang kawula, kang padha dolanan utawa ngengecer daya kekuwatan suci, kang benere kudu dibabar manut karsaning Pangeran, kaya kang wus diterangake ing dhuwur. Dene laku kang prayoga ginawe meper sahwating saresmi, iku tapa brata (ngurang-ngurangi mangane lan ngombene)[^53].

Dhasar iya wus bener, manawa Pangeran iku sinebut sipat murah lan asih, nanging sipat adiling Pangeran, iku kang ora kena digegampang, amarga sakabehing panggawe, iku bakal ana piwalese kang satimbang kalawan panggawene.

[^53]: Amirsanana Bab IV (Ngunjara Hawa Napsu) kasebut serat Dalan Rahayu.

Awit saka iku sapa kang wani nrajang pepacak kang kaping pindho iki, bakal nampani piweleh kang abot rong prakara, yaiku ana ing donya kene, kajaba nampani piweleh ing atasing karusakaning wad hag utawa liya-liyane, bisa uga nampani patrapaning kalifatullah (wewakiling Pa-ngeran), kang padha gawe angger-angger kang salaras kalawan karsaning Pangeran, ing atasing pamore lanang lan wadon, perlu angreksa murih becike tedhak turun, bisaa dadi isem-isening praja (kawulaning nagara) kang utama, yaiku bisa memayu hayuning jagat, kang temahane agawe kamulyan lan karaharjan, kanthi antuk kanugrahaning Pangeran, ing donya praptemg delahan. Kajaba iku uga ngreksa cethaning naluri kang anurunake, supaya ora agawe kisruhing prakara, ing atase bab wewenanging waris lan sapanunggalane.

Dene piweleh kang kaping pindho, ing akire bakal nampani pidananing Pangeran, yaiku bakal dumunung ing alam kang aneng antarane jagat iki lan jagating para setan, yaiku alam pepeteng (alam antara), dununge para jiwa kang padha lali (kalimput) marang Pangeran Sejati, iya kang sinebut alam kafiruna, kaya kang wus tinuturake ing ngarep. Ing ngendi dununge alam pepeteng iku, samengko sira durung bisa nyumurupi, ing ngendi arah-arahe, amarga alam sejati iku anglimputi sakabehe, dadi sira ora weruh ing ngendi dunun􀀺ing jagat kang aneng antarane jagat gedhe iki lan jagating para iblis. Ewa dene yen sira kapengin angrasakake dumunung aneng alam kafiruna mau, iya kena wae nyoba nerak pepacak iki, ing tembe sira bakal weruh ing ngendi dununge alam kafiruna iku. Aneng alam kafiruna kono, sira isih kataman ing rasa luwe lan ngorong, adhem panas, bungah susah lan sapanunggalane, nanging sira wus ora bisa ambukti apa-apa utawa ngombe, amarga ing alam mau dudu alam wadhag, mula kang ana mung kari rasa pangrasaning gagasan wae, kang sira anggep nyata, lan kang tansah agawe cuwa lan lara, iya laraning pangrasa lan kacuwanira marang apa kang sira karemi utawa sira tresnani, ing atase kahanan kang ora langgeng, mula sira mung tansah kecelik, kacidran ing gagasanira dhewe.

Awit saka iku sira ora bisa ngaso, ora darbe katentreman, amarga sira mung tansah katempuh ing ombaking gagasanira kadonyan, bebasane ngalor ngidul, ngetan ngulon tanpa andheg, mung manut panempuhing alun angen-angen mau. Wuwuh-wuwuh isih ngrasakake adhem panas, nanging sira wus ora bisa setiyar golek kemul sarta pangeyuban, kang kena sira anggo nulak rasa pangrasa bungah susah utawa ad hem panas mau. Kaya mangkono kasangsaran kang tinemu ing alam kafiruna, kang dadi padunungane para kawula kang padha lali (kalimput) marang Pangerane kang sejati, utawa marang Utusane kang langgeng. Dene sapira suwene anggone dumunung aneng alam mau, iku mung manut sapira lawase anggone nuli bisa eling lan martobat ing Pangeran utawa Ingsun (Suksma Sejati).

#### 3. Aja Memangan Utawa Migunakake Pangan kang Anggampangake Rusaking Raga lan Budi Pakerti

<br/><audio controls><source src="https://satyaaditech.github.io/audiolib/ssj/42%20Paliwara%203%20Aja%20Memangan.mp3" type="audio/mpeg"></audio><br/>

Ing layang Paliwara wus katerangake, mungguh karepe larangan kang kaping telu iki, yaiku kang wose wae sira kabeh aja padha memangan lan darbe pakareman bangsaning asil bumi kang angendemi, kayata: arak, candu, lan sapanunggalane, utawa barang kang mawa racun, amarga kabeh iku agawe rusaking raga lan budi pakertinira, kang temahane bakal agawe lali marang kuwajibanira, kaya kang wus kasebut aneng bakuning Dalan Rahayu limang prakara. Mula aja padha memangan samubarang kang angendemi, lan sapanunggalane kang ngandhut wisa (racun), kajaba yen kapeksa ana perlune ginawe usada. Sumurupa sarining panganan kang mawa wisa, iku lebune aneng badan wadhag, nandho kumpuling pirang-pirang racun, kang rumesep aneng saranduning daging lan balung sungsum, lan tumekaning pati ninggali bangke kang kebak celengan wisa, apa dene sawuse ajur dadi lemah, wisa mau dadi urip kang lembut banget, mayuta-yuta cacahe, kang lumrahe ingaranan: bakteri utawa baksil. Manawa bangke mau pamendheme kurang jero, baksil-baksil mau bisa metu saka dayaning banyu udan, lan banjur katut lakuning angin, sumebar ing ngendi-endi panggonan, kang temahane nuwuhake pirang-pirang warnane lelara kang bisa nular aneng donya kene. mulane padha angreksaa, aja kongsi badanira dadi wadhah tetandhoning racun, mundhak ing akire sira kapeksa ninggali wijining lelara kang bisa agawe pepati marang wong akeh.

Kajaba nyingkiri sawarnaning panganan utawa omben-omben lan liyaliyane kang mawa wisa, uga aja darbe pakareman utawa kasenengan kang bisa agawe lalinira, amarga ing sabisa-bisa wajib ing atase wong kang isih ringkih, anyingkiri (ngedohi) kabeh barang kang nuntun marang lali, luwih-Iuwih kang agawe karusakan ing atasing ragane utawa budi pakertine. Sakabehing polah tingkah kang kalebu pakareman utawa kasenengane hawa napsu, iku singkirana, manawa sira niyat ngreksa elingira kang isih ringkih adege. Jalaran warna-warnaning pakareman lan kasenengan, kang wus kasebut ing dhuwur mau kabeh, ing tembe tekaning pati, bisa gawe pepeteng kang ngaling-alingi elinge, yaiku katarik dening rusaking raga, banjur mung kelingan laraning badan wae, utawa mung ngrasakake panandhanging raga wae, kang tibaning endon banjur lali marang Pangeran utawa Ingsun (Suksma Sejati). Mangka yen kongsi lali, kepeksa dumunung aneng alam kafiruna, dununge para kawula kang padha kalimput marang Pangeran lan Ingsun, iya para kawula kang padha nilapake pangone.

Dene ngabotohan lan liya-liyane, iku sanadyan katone ora gawe rusaking raga (Iaraning badan), nanging bisa nuntun marang kasangsaran lan kamlaratan, kang tundhone bisa gawe rusak budi pakertine. Rusaking budi pakerti, banjur wani nindakake panggawe kang dudu mesthine, kayata: nguthuh, goroh, lan sapanunggalane tindak kang nistha. Amarga saka tumiba ing kamlaratan (kekurangan), mangka durung bisa meper marang hawa napsune, mula banjur anggegampang marang darbeking liyan. Upama kuwajibane duwe cecekelan utawa ngreksa dhuwit, banjur wani nganggo dhuwit kang dadi reksane mau, lan kasarane maneh kepeksa wani nglakoni panggawe culika lan sapanunggalane, kang wekasane ana ing donya kene, bakal nampani sapudhendhane kalifatuUah, kang tinanggenah angreksa katentremaning praja lan kaslametaning para kawula, lan ing akhire (tumekaning delahan) peteng dening kalimput anggone kelingan utawa ngrasakake rekasane (kasangsarane) lan kasenengane, satemah lali marang Pangeran lan Utusane kang langgeng, wusana dumunung aneng alam kafiruna. Dene laku kang prayoga, ginawe nyingkiri sawarnaning pakareman kang anjalari rusaking raga lan budi pakerti, iku aminakna wanci, ginawe ngelingi alane pakareman lan kasenenganing hawa napsu, kang nuntun marang karusakaning raga lan warna-warnaning kalakuan kang nistha lan anibakake kasangsaran. Ewa samano yen sira ora pracaya, iya cobanen nerak pepacak iki, yen sira kapengin nemu kasangsaran lan panandhang ing samengko lan ing akire.

#### 4. Padha Angestokna Angger-anggering Praja lan Pranatane

<br/><audio controls><source src="https://satyaaditech.github.io/audiolib/ssj/43%20Paliwara%204%20PadhaAngestokna.mp3" type="audio/mpeg"></audio><br/>

Ing layang Paliwara wus anerangake pepacaking Pangeran kang kaping pat, yaiku: Aja padha nerak angger-anggering praja lan pranatane. Mungguh terange pepacak iku mangkene. Anane para kawulaning praja diparingi pepacak, aja padha nerak angger-anggering praja lan pranatane, amarga para kalifatullah iku dadi wewakiling Pangeran, kang tinanggenah nata beciking urip bebrayan ing donya kene, supaya kahananing praja bisa tata tentrem, gemah ripah lan raharja, sarana ingayoman ing angger-angger lan pranatan kang adil, perlu angreksa karahayoning para kawulane nagara, lan prayogane urip bebrayan. Mangkono mungguh sipat adiling Pangeran, kang pinaringake utawa kaampil para kalifatullah mau, anggone pinatah dadi wewakiling Pangeran, aneng antarane urip bebrayan ing donya kene. Dadi tegese anggone ngampil sipat adiling Pangeran mau, ora tumindak sawenangwenang, nanging rumeksa lan angayomi kaslametaning para kawula kabeh, kang padha dadi isen-isening prajane, kalawan angger-angger lan pranatan kang adil. Mula para kawulaning praja iya banjur diparingi pepacak, ora kena nerak angger-anggering praja lan pranatane.

Wruhanira, rehning kabeh manungsa iku Roh Sucine padha dene saka soroting Pangeran, mula kabeh kawula iku iya padha kadunungan utawa ngampil sipat adiling Pangeran, mung wae beda-beda wewenange tumrap anggone nandukake kaadilane mau. Adil iku timbang, ora abot sasisih, mula uga kena ditegesi jejeg utawa bener, dene bener iku uga ateges: nyata, nyata iku temen. Jejeg tumrap dhirine dhewe, iku marsudi bisane milahake kang bener lan kang luput lan sapanunggalane, murih ora kalorop tumindake marang jurang panasaran. Dene jejeg tumraping urip bebrayan, iku ana telung prakara, kaya kang wus disumurupi para winasis:

1. Jejeging pandhuwuran marang ngisore, kayata: ratu marang kawulane, lurah marang kareh-rehane, iku angayomi kalawan anggerangger utawa pranatan kang adil.
2. Jejeging ngisor marang pandhuwurane, kayata: kawula marang ratu gustine, kareh-rehan marang lurahe, iku supaya timbange, kudu manut miturut utawa setya tuhu marang kabeh parentah kang bener becik, kang wus ditetepake aneng pranatan lan angger-anggere, supaya dhuwur lan ngisor bisa gumolong asih-sinihan, utawa nunggal gegayuhan, ngreksa marang slameting pakaryan sarta karaharjaning praja dalah saisine.
3. Jejeg tumraping kamanungsane, iku tulung-tinulungan utawa samad-sinamadan, ing atase bot repote kabutuhaning urip, kanthi ajen-ingajeman, lan liya-liyane tindak kang bisa narik marang sihing pasaduluran, kautaman lan karahayon.

Mangkono mungguh wewenange para manungsa anggone padha ngampil sipat adiling Pangeran mau, kang wose wae padha dianggoa ngreksa katentreman lan karahayoning donya. Amarga manawa siji-sijining golongan lan siji-sijining dhiri mau, ora anglungguhi adile, manut apa kang wus dadi wewenange, iku ateges ngrusak panguwasaning Pangeran, kang wus padha dadi ampilane, kang temahane uga ngrusak marang tata tentrem, mulane mesthi bakal ana piweh􀁂hing Pangeran, kang awujud retuning praja, kayata: paceklik, pageblug, dahuru (paprangan), karusakaning alam, utawa liya-liyane, kang agawe kasangsaraning kauripan.

Pangeran ora matesi, kapriye reka dayane para manungsa, anggone padha rerukunan, ambudi daya murih siji-sijining golongan bisa tetep marang kuwajibane, yaiku padha tumindak jejeg (timbang) angenggoni wewenang kang wus dadi sesanggemane, supaya adeging praja bisa kaayoman ing angger-angger lan pranatan kang adil, iku sejatine wus kapasrahake marang wewakiling Pangeran, yaiku para kalifatullah, kang tinanggenah nata katentreman lan kaslametaning para kawula kabeh, lan angembat ruwet rentenging praja kang dadi tetanggungane, supaya aja kongsi nuwuhake bebaya, kang angrusak katentreman lan karaharjaning praja dalah saisine. Awit saka gedhening tetanggungane para kalifatullah, mula diwenangake nindakake (gawe) pranatan lan angger-anggering praja, kang angreksa kaslametan sarta katentremaning nagara dalah saisine, lan kang wajib diluhurake dening para kawula kabeh, kalawan manut miturut paprentahane. Mula sira kabeh aja padha wanuh wani ngrusak katentremaning praja, kayata nindakake panggawe kadurjanan lan sapanunggalane, nindakake raja pati, ngrampas darbeking liyan, gedhene nganti wani ambalela marang paprentahaning ratu utawa nagara, lan sapanunggalane, iku kabeh dadi laranganing Pangeran, tumrap marang kawulaning praja.

Dene manawa ana kalifatullah tumindak kang nyulayani anggerangger wewenange utawa ora tumindak adil, iku dudu kuwajibaning saweneh kawula banjur nindakake utawa gawe pangadilan dhewe, ginawe matrapi kaluputane kalifatullah mau, amarga Pangeran dhewe kang bakal paring piweleh, lumantar panguwasa kang dadi kaparenge.

Manawa sira kongsi nerak pepacaking praja mau, yekti sira bakal nampani pidananing kalifatullah, kang mesthi wae kahananira nuli sangsara. Iya kasangsaranira iku kang marakake rusaking raga lan atinira, rusaking ati gawe lali marang Pangeran, kang temahane sira ing akire kepeksa dumunung aneng alam kafiruna, yaiku ing alam kang ora bisa oleh pangayomaning Pangeran. Sanadyan anggone nerak pepacaking praja, iku ora kinawruhan dening kalifatullah utawa ora bisa kokum, kang amarga kurang sampurna pasaksene, kang kena ginawe netepake kaluputane, banjur bisa luwar saka seregan, nanging Pangeran iya anguningani kang mangkono iku, mula ing kauripane ing tembe meksa bakal nampani piweleh, kang satimbang kalawan panggawene kang dosa mau. Awit saka iku, bisane kelakon becik, golongan kang marentah lan kang pinarentah, padha ngelingana lan anetepana jejeging kamanungsane, kaya kang wus kapratelakake ing perangan kang kaping telu kasebut ing dhuwur, supaya sakaro-karoning golongan bisa tetep lan anglungguhi kaadilan, kang wus dadi wewenange dhewe-dhewe, lan bisa saiyeg gumolong tunggal sedya, tumuju marang katentreman lan karaharjaning praja dalah saisine. Iku kabeh wus kalebu prajanjiane Pangeran, kang wus padha disanggemi nalika Roh Suci arep tinurunake marang donya. Mula yen sira pracaya, iya arah-arahen bisane netepi marang sesanggeman lan kuwajibanira lair batin, supaya sira padha antuk pangayomaning Pangeran, amarga Pangeran tansah angilekake nugrahane, marang para kawula kang padha sumungkem anetepi dhawuh, lan angedohi pepacuh, satemah sira kabeh padha pinaringan kamulyan lan karaharjan, apa dene bisa slamet tumekaning dalan sangkan paranira.

#### 5. Aja Padha Cecongkrahan

<br/><audio controls><source src="https://satyaaditech.github.io/audiolib/ssj/44%20Paliwara%205%20Aja%20Padha%20Cecongkrahan.mp3" type="audio/mpeg"></audio><br/>

Ing layang Paliwara wus katerangake mungguh pepacaking Pangeran kang kaping lima, yaiku: sira kabeh aja padha cecongkrahan. Sumurupa, watak dhemen congkrah iku satuhune kalakuane wong kang ora darbe piandel kang bener, amarga yen sira temen-temen pracaya, manawa Pangeran lan Utusane kang langgeng, iku wus bebarengan kalawan uripe kawula sawiji-wiji, amarga jiwane iku dumadi saka sorot panunggaling Tripurusa, wus mesthi wae sira ora dhemen cecongkrahan, nanging sira dhemen rukun lan asih-sinihan, amarga karasa manawa urip iku sejatine siji, ora pepisahan, dene kang dhemen congkrah iku wataking busanane jiwa lan piranti-pirantine, kang nganakake watesan utawa sesinggetaning wanci lan panggonan, kang katone amisahake panunggaling urip mau, mula sejatining pracaya iku ora gam pang, tumrap para kang isih kawasesa dening hawa napsu lan angen-angene, nanging gampang tumrap wong kang wus darbe watak rila lan sabar.

Para manungsa wus padha mangerti manawa congkrah iku ngringkihake kekuwatan, lan rukun agawe santosa, nanging apa sababe dene manungsa isih dhemen cecongkrahan, iku amarga isih padha gegedhen pamrih marang barang kang ora langgeng, kayata: dhemen marang bandha kadonyan kang luwih saka samurwating urip prasaja, dhemen marang pangaji-aji lan suwur, lan sapanunggalane. Kabeh iku dadi dalaning setan, kang nuntun marang tuwuhing watak: drengki, srei, panasten, lumuh kaungkulan, sesongaran, dhemen mitenah, lan sapanunggalane, kang temahane nganakake pasulayan, padudon, bisa uga nekakake paprangan, kang wohe mung padha ngundhuh karusakan (kasangsaran). Iya kasangsaranira iku yen kongsi kabanjur-banjur, ora gelem martobat, bakal agawe lalinira marang Pangeran, satemah tekaning delahan, dumunung aneng alam kafiruna, iya dunung kasangsarane para jiwa-jiwa kang padha lali marang Pangeran. Ewa samano yen sira ora pracaya, iya cobanen nerak pepacak iki, manawa sira kapengin ngrasakake sangsara ing donya lan ing akire.

### Bab 3

#### Katrangane Ganjaran lan Pidananing Pangeran kang Lumrahe Diarani Ngundhuh Wohing Panggawe

<br/><audio controls><source src="https://satyaaditech.github.io/audiolib/ssj/45%20Bab%203%20Katrangane%20Ganjaran.mp3" type="audio/mpeg"></audio><br/>

Samengko Ingsun arsa paring katrangan, bab tegese ganjaran lan pidananing Pangeran, kang lumrahe samengko padha diarani ngundhuh wohing panggawe becik lan panggawe ala, uga sinebut pepesthen ala lan becik, iku mungguh terange mangkene.

Nalika Pangeran anurunake Roh Suci, yaiku ing kauripane para kawula ing donya, wus padha pinaringan sumurup mungguh kang dadi karsaning Pangeran, yaiku rantamaning lelakone kauri pan ing donya, kang warna-warna ing atasing kuwajibane, kayata: ana kang dadi kalifatullah, saweneh dadi golongan guru kang mulang muruk ing atasing kawruh lair lan batin, ana kang dedagangan, saweneh tetanen, uga ana kang dadi kriya, glidhig, lan sapanunggalane, kongsi golongan kang kalebu ewone batur utawa drajat kang asor dhewe.

Kabeh mau wus padha pinaringan sumurup, mungguh kang dadi kuwajibane dhewe-dhewe, supaya dadi becik lan kacukuping kabutuhane urip bebrayan, iku padha tumindak bebarengan kanthi samad-sinamadan lan kalawan talining sih katresnan. Dene bisane tumindak kalawan sampurna, kudu netepi apa surasaning sahadat, kaya kang wus diwulangake para rasul, kang samengko wus Ingsun terangake mungguh sejatining surasane sahadat mau, kaya kang kasebut pituduh Ingsun ing layang Dalan Rahayu. Sawuse prajanjian-prajanjiane Pangeran mau padha disanggemi, Pangeran uga paring sumurup, manawa kabeh kawula iku padha kawengku ing sipat panguwasa lan adiling Pangeran, kang awujud angger-anggering panggawe, yaiku kang namtokake manawa siji-sijining panggawe iku bakal ana piwalese, kang satimbang kalawan panggawene. Panggawe becik bakal nampani ganjaran, panggawe ala (dosa) bakal nampani piweleh utawa pidana.

Wruhanira, mungguh kang ingaran panggawe becik, iku panggawe kang manut utawa anocogi kalawan karsaning Pangeran, dene kang ingaran panggawe ala (dosa), iku kang nyulayani utawa ora nocogi kalawan karsaning Pangeran. Karsaning Pangeran iku mung murih karahayoning sagung dumadi, supaya anggone padha tumitah urip aneng alam donya, bisa slamet lakune kongsi tumekaning dalan sangkan parane, aja kongsi kebanjur-banjur utawa kesasar-sasar lakune, ora manut dalan bener kang dadi kaparenging karsaning Pangeran, lan kang temahane tekaning titi mangsa tinimbalan ing Pangeran (mati), ora bisa mulih (bali) marang ngayunaning Pangeran, iya ing alame kang sejati.

Sawuse Pangeran paring sumurup bab kahananing kauripan donya kang warna-warna mau dalah kuwajibane, apa dene bab anggeranggering panggawe, lan surasaning paugerane Pangeran marang para kawula, kang angemu sesanggeman gedhe telung prakara, yaiku: eling, pracaya, mituhu, kang sinucekake kalawan kalakuan becik limang prakara: rila, narima, temen, sabar, lan budi luhur, sarta sawuse Roh Suci anyanggemi kabeh prajanjiane Pangeran mau, nuli padha katitahake marang donya. Manawa kawula wus tumitah, mangka ora netepi marang prajanjian kang wus dadi sesanggemane, iku jeneng nyelaki (mukir) anggone katitipan prajanjiane Pangeran mau, mulane iya bakal nampani patrapan utawa piwelehing Pangeran, amarga sesanggemane mau wus dadi prasetyaning jiwane, dadi yen kongsi anyidrani (nerak marang prasetyane), iya bakal nampani piwelehing Pangeran.

Sumurupa, mungguh dumadine manungsa, iku wus pinaringan prabot kang sampurna, yaiku anasir patang prakara kang dadi busanane, daya kekuwatan patang prakara (sadulure papat) kang dadi hawa napsune, lan sadulure tetelu (angen-angene tetelu), yaiku panguwasa kang pinaringake marang manungsa, supaya dianggo ngereh marang sadulure papat mau, minangka kemudhine. Pitung prakara iku praboting jiwa, dadi gegaman kang bisa nekakake ganjaran utawa pidananing Pangeran, manut anggone ngempakake (nandukake) gegamane pitu mau, apa dianggo nocogi karsaning Pangeran, utawa dianggo nyulayani karsaning Pangeran. Sira wus padha pinaringan prabot kang sampurna (gegaman pitu), kaya kang wus kasebut ing dhuwur, iku karsaning Pangeran, supaya bisa dadi prabot anggonira netepi kuwajiban lair, kang dadi pikuwating urip, minangka cagake anggonira netepi kuwajiban batin, yaiku nindaki surasaning sahadat, kaya kang wus diterangake aneng layang Dalan Rahayu.

Dadi ing atase kabutuhan lair kang gandhengan kalawan pepesthenira kang becik, iku bisane kelakon anekakake ganjaraning Pangeran mau, saranane uga kudu nandukake gegamanira pitu iku, manut apa mesthine. Amarga sanadyan sira darbe pepesthen dadi wong sugih, nanging manawa sira ora netepi apa samesthining wewaton kang dadi dalane, upama sira banjur kesed, lumuh nyambut gawe, mung nganggur thenguk-thenguk wae, pepesthen mau iya ora bisa kelakon (ora bisa nekakake ganjaraning Pangeran), nanging pepesthen mau tetep isih gumantung, lan tumibane manawa sira wus miranti kalawan anetepi ing samesthine wewaton kang dadi dalane, yaiku nyambut gawe lan sapanunggalane. Kang mangkono iku ora sabab saka Pangeran iku cidra, nanging kawula dhewe kang anyidrani, amarga ora netepi angger- anggering Pangeran. Luwih-Iuwih manawa gegaman mau dianggo tumindak dosa, wus mesthi bakal nampani piweleh.

Tumrape kawula kang lagi tumitah sapisan, iku mesthine durung bisa ngempakake (nandukake) gegamane pitu mau kanthi sampurna, mulane yen ana klera-klerune anggone nandukake gegamane pitu mau, iya isih entheng dosane. Amarga klera-klerune tindake, iku mung kagawa saka bod hone, utawa saka isih sarwa ringkih samubarange, kayata: kapinterane kurang, atine isih miyar-miyur, durung darbe kasantosan utawa kekencengan, isih gam pang kadayan ing liyan, utawa ela-elu, amarga saka durung akeh sesurupane utawa lelakone, mula upama ana keliruning tindake, iya isih tipis dosane, piwelehe uga durung abot sanggane, lan tumekaning piweleh uga tumuli. Sanadyan wong mau bodho, nanging atine temen (isih lugu), durung ruwed utawa reged kaya atine wong kang wus rinegedan ing kajuliganing angen-angene, yaiku wong sugih kawruh, kang mung dianggo minteri anggone golek pamrih utawa tumindak ora bener, kayata: ginawe padudon, ngapusi wong, madoni dhawuhing Pangeran utawa ngowahi dhawuhing Pangeran, lan sapanunggalane, kang wose wae mung dianggo nuruti hardaning kekarepan kang tumuju ora becik, mula dosane iya abot, beda karo dosane wong kang isih bodho mau (kang lagi tumitah sapisan), amarga anggone kepeksa tumindak dosa, iku saka durung mangerti utawa mung saka katut ing grubyug, ora metu saka kekencenganing karep, utawa kajuliganing angen-angene dhewe, mula pidanane iya entheng, lan tekane pidana iya tumuli aneng kauripane samengko.

#### 1. Tumrap Kauripane kang Kaping Pindho lan Sabanjure

<br/><audio controls><source src="https://satyaaditech.github.io/audiolib/ssj/46%20Tumrap%20Kauripane%20Kang%20Kaping%20Pindho.mp3" type="audio/mpeg"></audio><br/>

Sawuse wong mau tumeka ing janji (mati), mangka lali marang Pangeran utawa Ingsun (Suksma Sejati), wong mau banjur dumunung aneng alam kafiruna ing sap kang sapisan (ing dhuwur dhewe utawa ing jero dhewe), kaya kang wus katerangake aneng Bab 2 kasebut ing ngarep, yaiku ana pitung perangan, kang wus limput-linimputan utawa trambas-tinrambasan siji lan sijine. Pitung perangan saka kahananing alam kafiruna mau, padha dadi padunungane jiwa-jiwa kang lali marang Pangerane kang sejati (Suksma Kawekas) utawa Ingsun (Suksma Sejati), ing sajrone tumitah kongsi pitung rambahan. Dene sapira suwene anggone dumunung aneng k􀁁no, iku manut sapira suwene anggone tumuli bisa eling kalawan martobat ing dosane. Yen wong mau tumekaning janji ora lali marang Pangeran utawa Ingsun, iya tumuli tekan ing alame kang sejati, yaiku Ingsun tuntun bali marang ngayunaning Pangeran, nanging upama wong kang lumebu utawa mara sowan marang kadhaton, lagi ana ing gapura utawa plataran wae, durung bisa lumebu ing pendhapa utawa suyasaning kadhaton.

Ana ing kono nuli kapriksa mungguh kasuciane, kaya kang wus katerangake aneng: Dedalane yen kawula wus tumekaning janji tinimbalan ing Pangeran, kasebut ing ngarep.

Yen kawula mau sumanggem, nedya bali marang kauripan donya maneh, Pangeran uga marengake, nuli pinaringan sumurup bakal lelakone kang kudu sinandhang, manut thukuling woh kang dhinedher ing kauripane kang wus kapungkur, tumanja piwalesing panggawene. Manawa pepesthene kang bakal sinandhang iku ala (sangsara), wong mau kena dipindhakake kaya dene wong trenyuh, kang anggetuni utawa piduwung banget marang dosane kang wus dilakoni, dene bakal ana piwales kang ora kapenak tum rap dheweke, mula banjur thukul niyate: mopo, sumedya ora gelem tumitah marang donya maneh, nanging wus ora bisa suminggah, kudu dilakoni, amarga wus sumanggem[^54]•

[^54]: Kados makaten punika tepa tuladha saking saperanganing sipat kodratipun Pangeran, ingkang gumelar dados wulang wuruk dhateng para manungsa ingkang sami anggadhahi akal sampurna, supados sami marsudi dhateng katemenan, sarana anetepi janji tuwin kasagahan, ingkang sampun dipunsanggemi, supados suci saking dosanipun. Paribasan Walandi mungel: Beloftemaaktschuld(kasaguhan iku agawe dosa). Dados manawi dereng netepi kasagahanipun, nama dereng saged luwar saking dosanipun.

Mung wae Pangeran nuli paring pituduh, manawa kabeh pepesthen kang ginantungake, ala utawa becik, iku ana laku saprakara, kang bisa dianggo sarana ngaberake pepesthene kang ala, lan anekakake ganjaraning Pangeran, yaiku manawa netepi surasaning paugerane Pangeran marang kawula, kang ringkese wae kaya kang dikarepake sesanggeman gedhe telung prakara (Tri Sila): eling, pracaya, mituhu, kalawan sesucine, yaiku kalakuan becik limang prakara (Panca Sila): rila, narima, temen, sabar, lan budi luhur[^55]•

[^55]: Mirsanana serat Hastha Sila.

Nanging manawa ing nalikane papriksan mau (kadangu sapisan) wus bisa mope ora nedya tumitah maneh marang donya, amarga wus sepi saka pepenginan marang kadonyan (kahanan kang ora langgeng), Roh Suci mau iya banjur bisa lumebu ing suyasaning kadhaton, nunggal kahanan kalawan Pangeran, nanging iya aja sira petha kaya dene kahanan kang wujud ing donya kene, amarga iku mung pasemon, ginawe anggampangake pangertine wong kang durung tumeka ing kasunyataning Pangeran, lan wus ora bakal tumitah maneh, kajaba yen ana perlune kautus mitulungi donya, bisane ruwat saka pepeteng kang anglimputi rohe para kawula, kang padha nandhang kasangsaran. mulane padha marsudia bisane mopo ing nalikane papriksan, sarana anggegulang watak rila lan sapanunggalane, ing sajrone isih padha tumitah urip aneng donya, supaya atinira utawa angen-angenira ora kanthil-kumanthil, utawa kelet (tresna) marang barang-barang kang ora langgeng (kadonyan utawa kapengin munggah swarga, kaya pangarep-arepe wong lumrah), satemah sampurna kasucianira, kaya dene kasucianing Pangeran.

Sawuse wong mau nyanggemi kabeh prajanjiane Pangeran kasebut, nuli katitahake maneh, dumadi kang kaping pindho aneng kauripan donya. Dumadine kang kaping pindho iki, kawruhe wus rada mundhak, katimbang dumadine kang kapisan, mangkono uga mungguh ing kasantosane, kekuwataning batine, kapinterane, lan sapanunggalane, kagawa saka warna-warnaning lelakon kang wus kapungkur. Mangkono ing sabanjure, kongsi tumitahe kang kaping pitu (pungkasan), kabeh panggawene' wus mijil saka kekencengane karepe dhewe, sanadyan kalakala uga isih bisa kadayan dening wong liya, nanging wus rosa anggone nandukake gegamane pitu, kang dadi praboting jiwane, kagawa saka wus akeh kawruhe, mula piwelehe iya abot, beda karo nalika dumadine kang kapisan. Mung wae tekaning piweleh (pidana) kang minangka piwalesing dosane, iku ora tumuli kababar kaya kang wus kelakon ing kauripane kang kapisan.

Mula mangkono amarga pidanane iku bakal abot sanggane, dadi saka palimarmaning Pangeran, wong mau pinaringan wanci kang omber, supaya bisa setiyar nindaki martobat, yaiku pinurih geleme eling sarta niyat bali marang Pangeran, kalawan anetepi marang bakuning prajanjian kang wus disanggemi, kaya kang wus kapratelakake ing dhuwur, yaiku sesanggeman gedhe telung prakara, sarta kalakuan becik limang prakara, supaya bisa angenthengake sesanggane kang bakal sinandhang, saka wohing panggawene kang nyulayani karsaning Pangeran, yaiku anggone padha nindaki dosa. Mula dumadine kang kaping pindho, kaping telu, lan sabanjure mau, tekaning piweleh suwe, tumraping dosa kang padha dilakoni. Iku saka parimarmane Pangeran, iya sih pangapurane Pangeran marang kawulane, supaya para kawula padha netepana kuwajiban lan sesanggemane, dimen padha antuk nugrahaning Pangeran, wekasan padha slamet tumekaning dalan sangkan parane.

Yen wong mau tumekaning pati lali marang Pangeran utawa Ingsun, jiwane nuli dumunung aneng alam kafiruna ing sap kang kapindho, lan sawuse bisa eling, martobat ing dosane, yaiku niyat bali marang Pangeran, nuli Ingsun tuntun bali marang ngayunaning Pangeran maneh, sabanjure kapriksa maneh kasuciane, kaya nalika kauripane kang kapisan. Mangkono ing sateruse, yen dumadine kang kaping telu aneng kauripan donya, tumekaning pati lali marang Pangeran, uga banjur dumunung aneng alam kafiruna ing sap kang kaping telu. Sawuse eling, bisa bali marang ngayunan, nuli kapriksa maneh kasuciane, kaya kang wus kapungkur. Dene dumadine maneh kang kaping pat, kaping lima, lan kaping nem, yen tumekaning pati lali marang Pangeran, uga banjur dumunung aneng alam kafiruna ing sap kang kaping pat, kaping lima, lan kaping nem, lan sawuse eling, bisa sumiwi ing ngayunan, uga banjur kapriksa maneh kasuciane kaya kang wis-uwis. Yen dumadine kang kaping pitu aneng kauripan donya, iku wus tita mukir marang Pangeran kang sejati, tumekaning pati banjur dumunung aneng alam kafiruna ing sap kaping pitu, kang uga sinebut dhasaring neraka. Ing kono kahanane peteng dhedhet alimengan, kawula wus ora bisa martobat maneh, amarga lawanging swarga wus minep tumrap dheweke, mula banjur siningkirake lumebu ing gunung geni, iya alaming para setan, kalebur ing genining setan, dadi bangsaning setan, kang padha mukir marang Pangerane kang sejati.

Wruhanira, satuhune Pangeran iku ora sipat midana, nanging sipating Pangeran iku Mahaadil lan Mahaasih. Sipate adil iku kang dianggo murba wasesa jagat iki saisine, kang gumelare dadi angger-anggering kodrat, kang matesi kahanane kabeh wujud kang kena rusak, sarta kang sarupa nganakake ganjaran lan pidana, manut panggawene sawiji-wijining wong. Dene sipate sih iku pangapurane Pangeran, marang warna-warnaning dosa kang padha dilakoni, manawa kawula mau temen-temen anggone martobat ing dosane, kalawan anetepi marang prajanjian-prajanjian kang wus dadi kuwajiban lan sesanggemane, kaya kang wus kapratelakake ing ngarep.

#### 2. Warna-warnaning Kahanan kang Dianggo Lantaran Tumekaning PiwelfT!h (Pidana)

<br/><audio controls><source src="https://satyaaditech.github.io/audiolib/ssj/46%20Tumrap%20Kauripane%20Kang%20Kaping%20Pindho.mp3" type="audio/mpeg"></audio><br/>

Sumurupa, tekaning pidana tumrap dosa kang wus padha dilakoni, iku lantarane iya saka pepadhaning titah, utawa kahanan kang gumelar ing donya iki, kayata: kena patrapaning angger-anggere kalifatullah, kang amarga konangan dosane anggone nerak pepacaking praja, karubuhan wit, kajugrugan lemah, kacokot ing kewan galak, katumbuk ing montor, kaplindhes ing sepur, kapenthung ing wong utawa kacidra ing wong, lan sapanunggalane.

Uga ana kalifatullah kang agawe angger-angger ngukum pati marang wong kang dosa pati, iku pancen wus nocogi kalawan angger-anggering kodrat. Mung wae rehning sipating kawula iku iya ora bisa wicaksana kaya dene Pangeran, mula tumindaking angger-angger mau, kala-kala isih tuna dungkap, amarga kurang talesih utawa kurang titi papriksane. Mula samengko uga wus akeh para kalifatullah kang ora nindakake angger-angger mau, nadyan angger-angger mau isih tetep anane, iku sejatine pancen iya atas kaparenging karsane Pangeran, amarga katimbang klera-kleru ngukum marang wong kang durung karuwan darbe dosa, aluwung ngluwari wong dosa, kang isih kurang resik pasaksene, utawa mung diliru ing ukuman nyambut gawe peksa, utawa liya-liyane kang abot, samangsa wus katimbang cukup, yen wong mau temen kasandhangan dosa ing atase prakara raja patio Amarga sejatine kang jeneng ukuman, iku tumraping Pangeran: ora ana, anane mung piwulang lan piweleh, mulane yen kawula temen-temen anggone martobat, kaya kang wus kapratelakake ing ngarep, Pangeran uga paring pangapura. Nanging manawa lali marang Pangeran, kabanjur-banjur anggone ngedohi Pangerane, sanadyan ing donyane wong bisa luwar saka seregan, anggone darbe dosa pati utawa liya-liyane, ewa dene tumraping kaadilane Pangeran, ing kauripane samengko utawa ing tembe, meksa ora bisa mrucut saka wasesaning angger-angger langgeng, yaiku bakal nampani piweleh kang satimbang kalawan dosane, kayata: utang pati nyaur pati, lan sapanunggalane, minangka piwulang marang keliruning tindake. Samono uga tumrap liya-liyaning panggawe ala kang wus padha dilakoni, iku uga bakal padha dirasakake piwalese, kang satimbang kalawan abot enthenging dosa kang padha dilakoni. Kabeh mau kang dadi lantaran tumekaning piweleh, iya saka pepadhaning titah, utawa kahanan kang gumelar ing donya iki.

#### 3. Begja Cilakaning Lelakon

<br/><audio controls><source src="https://satyaaditech.github.io/audiolib/ssj/48%20Begja%20Cilakanig%20Lelakon.mp3" type="audio/mpeg"></audio><br/>

Wus kalumrah kang padha dianggep begja iku yen kapenak lelakoning uripe, lan kaanggep cilaka tumrap lelakoning urip kang sangsara. Ing sadurunge Ingsun nerangake mungguh sejatine kang jeneng begja, luwih dhisik Ingsun arsa nerangake, kapriye sabab-sababe begja cilakaning lelakone urip, kang wus kalumrah dadi panganggepe wong akeh mau. Satuhune begja cilakaning lelakon iku tuwuh saka wohing panggawene, lan saka bebudene (watake). Gawe becik marang liyan (mitulungi bot karepotaning liyan) bakal ngundhuh kabungahan, dene gawe piala marang liyan (gawe kasangsaran lan sapanunggalane) bakal ngundhuh kasusahan utawa nandhang kasangsaran.

Kabeh mau kaundhuh ana ing kauripan donya, lan satimbang kalawan panggawene. Yen kauripane samengko budi pakertine luhur, ayom, ambek adil, lan sapanunggalane, ing kauripane ing tembe, manawa isih tumitah maneh, bisa jumedhul dadi golonganing kalifatullah. Dene yen samengko budi pakertine asor (candhala), culika, dhemen ngapusi, lan sapanunggalane, ing kauripane ing tembe, iya bakal dadi bangsaning durjana, utawa tinitah asor kang sangsara. Mangkono ing sabanjure, anggone tinitah dadi warna-warnaning golongan, kayata: sudagar, tani, kriya, batur, lan sapanunggalane, iku uga katarik saka watak utawa bebudene ing kauripan kang wus kapungkur, cocoge kalawan wewatakaning siji-sijining drajate golongan mau.

Samono uga kang dadi lantaran katariking jiwa lumebune marang kulawarganing batih, iku yen ora saka nunggal laras, uga bisa saka panggawene kang wus kapungkur, gegandhengane karo liyan, kang saweneh tumanja anggone males kabecikan, lan saweneh ana kang tumanja piweleh, saka pialane kang wus kapungkur, gegandhengane karo liyan mau. Kayata, bapakne (wong tuwane) becik, anake dadi durjana utawa kosokbaline: wong tuwane durjana, anake dadi wong becik, lan sapanunggalane, mangkono iku piweleh kang tuwuh saka panggawene kang wus kapungkur, anggone gawe piala marang jiwa kang samengko jumedhul dadi anake. Mung wae kang kalumrah katariking jiwa dadi kulawarganing batih, anak bojo lan sapanunggalane, iku saka anggone wales-winales kabecikan utawa katresnane ing kauripan kang wus kapungkur, utawa saka nunggal watak.

Sa mono uga bab kahananing pawong mitran kang bebasane samengko dadi sadulur sinarawedi, iku uga katarik saka sih katresnane ing kauripan kang wus kapungkur, tau dadi anak utawa bojone kang banget ditresnani, utawa mitra kang wus labuh sabaya patio Mangkono uga bab kahananing memungsuhan, kang bebasane samengko dadi satru bebuyutan, iku uga katarik saka anggone gegethingan ing kauripane kang wus kapungkur. Rehning urip iku sejatine siji, ora pepisahan utawa ora memungsuhan, mula supaya wijining gegethingan iku saya suda kongsi ilang babar pisan, ing kauripane ing tembe bakal dicedhakake dadi kulawarganing batih, yaiku dadi anak utawa bojone, endi kang pakoleh tum rap pamanguning sih katresnan. Mangkono mungguh ringkesing katrangan, tumrap begja cilakaning lelakon ing kauri pan donya kene, kang wus kalumrah dadi pangertine wong akeh.

Samengko Ingsun arsa nerangake mungguh sejatine kang ingaran begja. Tumraping jiwanira kang kaanggep begja, iku manawa sira kacedhak kalawan Pangeran utawa Ingsun (Suksma Sejati), tegese bisa nampani pepadhanging Pangeran. Dadi sanadyan kaya apa wae wujude kabegjanira lair, tumraping kauripan donya kene, nanging yen sira adoh kalawan Pangeran, utawa lali marang Pangeran, iku sira sangsara aneng wawasaning jiwanira, amarga sira ora mangerti marang gegayuhaning urip kang sanyata.

Kosok baline, sanadyan kaya apa wae wujuding kasangsaran lair, tumraping kauripan donya kene, kayata: nandhang papa lan sapanunggalane, nanging yen sira kacedhak kalawan Pangeran, tumraping jiwanira: sira iku begja-begjaning titah aneng antaraning urip bebrayan ing donya kene. Amarga ing atasing begja cilakaning lelakon, tumraping kauripanira ing donya, iku aneng wawasaning jiwanira: ora ana, jalaran kahananing jiwanira iku langgeng lan tentrem, dadi ora bisa kasangsaya dening rasa bungah lan susah sarta giris, utawa kabeh kahanan kang owah gingsir. Mula kabeh kang sira arani begja cilaka mau, sejatine mung wulang wuruk marang ala beciking tindakira, sarta kalakuanira kang wus padha sira lakoni, supaya sira mangerti manawa sejatine kang ingaran nikmat, iku ora dumunung aneng kabegjan donya kang owah gingsir iki, nanging dumunung aneng Pangeran. Mula sejatining kabegjan iku yen sira kacedhak kalawan Pangeran utawa nunggal laras kalawan Pangeran, ing kono sira bisa ngrasakake kalanggenganing Pangeran lan katentremaning Pangeran. Awit saka iku kabeh kahanan kang wus kapungkur, iku satemene wus ora perlu sira pikir, amarga iku wus kelakon, kang perlu sira pikir utawa sira rasakake, iku kahananira samengko wae, amarga saiki iku dadi tetanggunganira, dene ing tembe iku ana panguwasane Pangeran.

Sanadyan kang wus kapungkur sira darbe dosa, nanging manawa samengko sira banjur martobat kalawan sampurna, netepi kaya karsaning Pangeran, kang wus dadi paugeraning urip, kanthi sira suceni kalawan kalakuan becik limang prakara, kaya kang wus katerangake ing buku Hastha Sila, dosanira bakal Ingsun lebur. Amarga samengko sira wus mangerti, manawa Pangeran iku ora sipat midana, kaya kang wus katerangake ing dhuwur, mula yen samengko sira ora gelem setiyar anindaki martobat netepi sesanggemanira telung prakara, dalah sarat-sarate, kaya kang wus katerangake mau, ganjaran utawa nugrahaning Pangeran ora bakal tumeka, kang bisa ngenthengake marang sesangganing dosanira kang wus kapungkur, mula sira bakal lestari kombak-kombul aneng samodraning pepeteng, kang tansah nuwuhake bungah susah sarta giris. Mula yen sira sumedya slamet, anggonira padha sumusup aneng pepetenging donya, iya netepana kabeh prajanjiane Pangeran, kang wus padha sira sanggemi iku.

### Bab 4

#### Tekaning Piweleh lan Leburing Dosa

<br/><audio controls><source src="https://satyaaditech.github.io/audiolib/ssj/49%20Bab%204%20TekaningPiwelweh%20Lan%20Leburing%20Dosa.mp3" type="audio/mpeg"></audio><br/>

Satuhune tekaning piweleh iku kang akeh-akeh sababe iya mung saka kurang alusing bebudene, kayata: kurang sabar, kurang narima, ora rila, lan sapanunggalane wewatakan utawa bebuden, kang kosok bali kalawan kalakuan becik limang prakara (Panca Sila). Mula leburing dosa iku iya ora cukup mung maca unining sahadat (paugeraning Pangeran marang kawula), maca donga-donga, utawa mung manembah wae, tanpa mangun alusing bebudene, kaya kang kasebut ing dhuwur.

Nanging kudu andhedher wijining piandel kang bener mau aneng batine, amarga batin iku kaya dene palemahan utawa sawah, kang kudu diolah manut samesthine, kayata: digaru, diluku, dirabuk, lan dioncori banyu, supaya wiji kang dhinedher (disebar), bisa thukul kalawan subur lan ngetokake asil kang mikuwati uripe. Dene kang minangka lukune iku rila, garune temen, rabuke sabar lan narima, lan banyu kang minangka siramane, yaiku: eling, pracaya, mituhu. Dene panjagane supaya wiji mau ora rinusak ing ama, saranane kalawan angedohi kabeh pepacuhing Pangeran, kaya kang wus kapratelakake ing bab kang kaping pindho kasebut ing ngarep. Terange maneh mungguh gunane perangan Panca Sila, iku dadi sarana kang bisa ngaberake tekaning pidana, utawa nylametake lakunira, anggonira marani marang gegayuhaning urip kang sanyata. Dene perangan Tri Sila iku upama prau kang minangka pandome (kompase), kang nuduhake ancas utawa keblat dununging gegayuhan kang sira sedya, supaya lakunira ora kesasar tumeka ing paran kang dudu sedyaning jiwanira.

Awit saka iku manawa sira temen wus bisa sabar, rahayu ing budi lan sapanunggalane, iku wus ora ana lantaran utawa dedalan kang bisa nekakake tumekaning piweleh mau, kang satimbang kalawan dosanira kang wus kapungkur. Amarga yen sira wus temen rahayu ing budi, sabar lan sapanunggalane mau, sira bakal antuk pitulung lan nugrahaning Pangeran, ingayoman kaslametanira, satemah sira bisa sumingkir saka saliring pakewuh, utawa bisa unggul saka saliring bebaya, kang tuwuh saka panggawene utawa pia lane para wong kang candhala ing budi. Upama ing kauripan kang wus kapungkur sira darbe dosa pati, kang mesthine kudu sira sauri aneng kauripan samengko, amarga ing kauripan kang wus kapungkur sira durung nampani piwales, mangka ing samengko sira wus darbe budi rahayu, utawa netepi apa surasaning pituduh rahayu wolung prakara, kaya kang wus tinutur ing layang Hastha Sita, sira ora bakal nemahi piwelehing dosa pati (nyaur pati). Wong kang rahayu ing budi, utawa kang tetep marang sesanggemane, kaya kang wus kapratelakake mau, sanadyan dumunung aneng satengahing bebaya, ewa samano meksa kaayoman ing Pangeran, bisa slamet luwar saka pakewuh mau, sanadyan ing kauripane kang wus kapungkur, tau utang pati, kang durung disauri.

Dosa kang wus kapungkur iku kawula padha ora sumurup, supaya mangerti marang dosane utawa kaluputane kang wis-uwis, kudu disumurupake sarana ngrasakake piwalesing panggawene. Kang ingaran dosa iku sarupaning panggawe, kang nyulayani karsaning Pangeran.

Dene tumrap para kang wus tumeka ing pamudharan[^56], sejatine sakabehe gegayuhan kang isih mawa pamrih marang kahanan kang ora langgeng, padha uga becik utawa ala, iku kabeh isih kalebu ewoning dosa, amarga sakaro-karone iku isih nuntun bali marang kauripan donya kang ora langgeng iki. Mung wae bedane: panggawe becik bakal ngundhuh kabungahan, panggawe ala bakal ngundhuh kasusahan.

[^56]: Ingkang dipunwastani sampun dumugi ing pamudharan ing ngriki, punika para ingkang sampun boten kawasesa ing angger-anggering Pangeran, sanadyan angger-angger wau taksih tetep wontenipun.

Sakaro-karoning woh (bungah lan susah) iku mau padha dene bisa anjalari peteng, kang nuntun marang lali. Mula sira aja bungah yen nampani ganjaran, amarga bungah iku bisa nekakake lali.

Samono uga sira aja susah yen nampani piweleh, amarga susah iku agawe peteng, kang temahane uga nuntun marang lali. Mangkono iku wujuding pepelinge Pangeran marang kawula, supaya kawula padha bali lumaku ing dalan bener, aja padha kebanjur-banjur anggone lumaku ing dalan simpangan, kang nekakake dosa mau, nanging nuli padha martobata ing dosane, netepi marang kabeh dhawuh lan angedohi kabeh pepacuh. Kapriye anggonira padha arep martobat ing dosanira, yaiku sinaunen kabeh dhawuh piwulang Ingsun kang wus pinengetan ing layang Hastha Sila lan Paliwara, sarana ngambah Dalan Rahayu limang prakara. Utawa golekana saringane pituduh rahayu mau, ing Injil utawa Quran, sakaro-karone wus ora ana bedane.

#### Kahanan kang Agawe Sangga Runggi (Was-was)

<br/><audio controls><source src="https://satyaaditech.github.io/audiolib/ssj/50%20Kahanan%20Kang%20Agawe%20Sangga%20Runggi.mp3" type="audio/mpeg"></audio><br/>

Rehning lumrahe wong padha ora mangerti, manawa kahanan samengko iku bisa uga kadadean saka wohing panggawene ing kauripan kang wus kapungkur (tumraping kawula kang wus tumitah rambahrambah), mula akeh kang padha sangga runggi, marang dhedhawuhane Pangeran kang lumantar para rasul, dening kerep mrangguli lelakon kang agawe rangu-rangune marang kapracayan, nuli darbe pangira manawa wong ora ana gunane nglakoni parentahing agama, amarga kerep nyumurupi saweneh wong utawa pirang-pirang wong kang padha netepi agama (bekti marang Pangeran) lan sapanunggalane panggawe utama, nanging katone padha ora nampani ganjaraning Pangeran, balik uripe malah padha kacingkrangan (pekir utawa miskin) terkadhang ana kang nganti kesrakat lan sapanunggalane.

Wruhanira, nandur iku ora ateges methik woh, samano uga kosok baline: ngundhuh iku uga dudu nandur, mula nandur lan ngundhuh iku beda.

Terange mangkene: kabecikane samengko, iku tumanja dadi pangruwating dosane, ing kauripan kang wus kapungkur, kang satemene wus angaberake pirang-pirang kekuwataning piwales, katimbang gedhening dosa kang wus dilakoni, kongsi bisa angenthemgake sesanggane, manut sapira keh sathithiking kabecikan kang dilakoni, iya samano iku enthenging sesanggane utawa ruwate saka dosane. Dadi wujuding ganjaran, iku arupa ruwating dosane saka panggawe ala kang wus kapungkur mau. Nanging yen kauripane kang wus kapungkur ora darbe dosa, tumindake marang kabecikan utawa panggawe utama samengko iki, iya tumuli katon wohe. Utawa yen dosane ing kauripan kang wus kapungkur, iku bobote luwih entheng katimbang karo kabecikane samengko, kabecikane samengko iki, iya tumuli katon wohe.

Samengko perlu uga nerangake mungguh sejatine kang ingaran ganjarane Pangeran. Satuhune kang ingaran ganjaraning Pangeran, iku dudu wohing panggawe kang tuwuh saka pepenginane marang kabegjan donya kang owah gingsir lan kang nuwuhake bungah sarta susah, nanging gegayuhan luhur kang tumuju marang kamulyan langgeng lan katentreman langgeng, kaya kang wus kasebut ing ngarep.

Rehning sawarnaning panggawe kang isih nuntun bali marang kauripan donya, becik utawa ala, ngundhuh kabungahan utawa kasusahan ing atasing kadonyane, iku padha uga isih aran dosa, mulane iya isih kudu nucekake dhirine, sarana mangun watak rila lan sapanunggalane, kang dadi praboting eling, pracaya, lan mituhu. Awit saka iku supaya wesi kang kabuntel ing rereged mau, bisa katarik dening daya panggendenging wesi brani, tegese nunggal laras kalawan Pangeran, mula kahananing rereged kang ambuntel mau, kudu diresiki. Sa mono uga kahananing kawula kang nedya kinasih ing Pangeran, supaya bisa cedhak utawa nunggal laras, kudu diresiki reregede dhisik, kang lumrahe banjur diarani kena cobaning Pangeran, amarga wujude wong mau nand hang papa lan sapanunggalane, kaya kang wus kasebut ing dhuwur.

Iku sejatine iya mung arep angresikake dosa-dosa kang ambuntel dheweke, supaya bisa nyedhaki kalawan Pangerane, satemah bisa tumeka ing gegayuhane, yaiku tumeka ing kalanggengan lan katentremaning Pangeran, mangkono mungguh sejatine kang ingaran ganjaraning Pangeran. Dadi ganjaran mau ora rupa raja brana utawa kabungahan donya liya-liyane, kang isih owah gingsir, lan kang bisa gawe lali, nanging katentreman utawa kamulyan langgeng, kang wus ora bisa owah gingsir maneh. Ewa samano tumrap wong kang wus tumeka ing kasunyataning Pangeran, sanadyan manggon aneng suyasaning kadhaton, rinubung sawarnaning kabungahan donya, nanging atine wus bisa kalis saka saliring paracidra, mula iya ora kalepetan ing reregeding kadonyan maneh. Samono uga sanadyan manggon aneng satengahing alas, tegese urip sangsara, adoh saka kabungahan donya, iya wus ora bisa agawe susahing atine, utawa ngrubeda katentremane. Dadi satemene donya iku iya ora bisa nangsaya marang sira, samangsa atinira wus bisa rila, tegese ora korup marang paracidra utawa gebyaring kahanan kang kena rusak iki, sanadyan sira sumusup aneng pepetenging donya, amarga iku mung kaya dene pasinaon, ing sajrone sira isih tumitah aneng donya, kang perlu ngupaya kasucian, ginawe sangu anggonira bakal anglinggihi dhamparing kamulyan langgeng.

Samengko anerusake maneh, panunggalane kahanan kang agawe sangga runggi, yaiku wong kang samengko ala bebudene, nanging uripe tansah kapenak (begja), iku sababe amarga wong mau lagi nutugake ngundhuh wohing panggawe, ing kauripan kang wus kapungkur, kang wus dilakoni rekasane, nanging durung ngrasakake kapenake (wohe), mula samengko katone tansah jinurung nemu kabegjan (kasenengan donya), bebasane nganti kaya dilulu dening Pangeran. Nanging apa pia lane samengko iki bakal ora awoh, satuhune iya mesthi bakal awoh kang wujud panandhang (kasangsaran). Amarga kabeh panggawe iku padha anduweni teges dhewe-dhewe, lan bakal ana piwalese, kang satimbang kalawan panggawene, kaya kang wus tinutur. Ewa samano yen wong banjur martobat ing dosane, gelem netepi sesanggemane kaya kang wus kasebut ing dhuwur, yaiku netepi apa surasane pituduh rahayu mau, Pangeran uga bakal paring pangapura, amarga Pangeran iku welas asih marang kawulane.

Awit saka iku sira ora perlu anggagas, sapira keh sathithiking dosanira kang wus kapungkur, amarga wanci kang wus kelakon iku wus ora bisa dibaleni maneh, kajaba mung kudu diwangun sarana martobatira samengko wae, kaya kang wus tinutur, iku margane yen sira arep slamet tumekaning dalan sangkan paranira. Manawa sira wus mangerti, yen kahananira samengko iku kadadean saka wohing panggawenira kang wus kapungkur, dadi sira uga mangerti manawa ing tembe iku uga gumantung kahananira samengko, dadi sejatine sira iku uga bisa masesa marang kahananira kang bakal kelakon (ing tembe), manawa ing samengko sira wus bisa masesa lan anguwasani marang kang masesa sira, yaiku angen-angen lan napsunira, kang tansah masesa sira dadi kawulane, satemah sira kapeksa winasesa dening angger-anggering panggawe, kang tansah nganakake bungah susah. Manawa sira wus bisa nguwasani angen-angen lan napsunira, sira bisa tumindak kang nocogi karsaning Pangeran, yaiku sira nuli kacedhak kalawan Pangeran, kang nguwasani kahanan ing tembe, dadi kang luwih perlu sira pikir iku tumindakira samengko wae, angkahen bisane nocogi karsaning Pangeran mau.

### Bab 5

#### Tekaning Piwales Tumrap Panggawe Ala, kang Durung Rinuwat Sarana Martobat, Katetep lan Luware Panggawe saka Dosa Pati

<br/><audio controls><source src="https://satyaaditech.github.io/audiolib/ssj/51%20Bab%205%20Tekaning%20Piwales.mp3" type="audio/mpeg"></audio><br/>

Wong kang samengko dosa pati, mangka mung nampani pidananing kalifatullah, kaukum kunjara utawa nyambut gawe peksa, iku dosane durung rampung mung samano wae, nanging isih kudu nyaur pati, amarga wus utang pati, yaiku agawe rusaking ragane liyan. Mula ing kauripane ing tembe, uga bisa ing kauri pan samengko, bakal isih winelehake maneh, yaiku kapeksa nglakoni panggawe, kang anjalari rusaking ragane dhewe, kayata: nguntal racun, mati anggantung, utawa sapepadhane panggawe kang sinebut: nglampus dhiri (ngendhat).

Dene kang dadi jalarane ngendhat, iku saka kacuwan utawa nandhang kawirangan lan sapanunggalane. Amarga ing waktu iku peteng lan rupak budine, pepuntone banjur ngendhat, sarana patrap kang kapriye wae, kang anjalari tiwase. Ana uga wong niyat ngendhat, nanging ora mati, amarga banjur kasumurupan ing wong, lan bisa kapitulungan, iku sababe: wong kang mitulungi mau, wus tau kapotangan kabecikan, kang samengko ngulihake (nyaur) kabecikane, wujud mitulungi murungake anggone sumedya ngendhat.

Sumurupa, sanadyan uriping kuwadhagan iku wus darbe watesaning umur dhewe-dhewe, nanging yen wong nedya ngrusak wadhage, ing sadurunge tumeka watesaning umure, iku uga bisa kaleksanan rusak (tumeka ing patine). Nanging yen wus tekan titi mangsane rusak, iku uga wus ora bisa disetiyari maneh, ginawe murungake anggone rusak, amarga pancen tumeka ing janjine. Ewa samono ing sajrone kawula isih tinitah urip aneng donya, iya isih padha kuwajiban setiyar, anjaga kuwarasaning badane lan kaslametane, amarga tekaning pati sira padha ora sumurup, kajaba kalawan idining Pangeran, lan sawuse cukup anggone setiyar, nuli sumendhea kalawan rilaning ati marang pepesthening Pangeran.

Rusaking raga iku ana sabab rong warna, kayata: saka sabab kasar lan alus. Kang ingaran sabab kasar, yaiku: karubuhan wit, kablabak, kaplindhes sepur, diprajaya ing wong, lan sapanunggalane. Dene sababe iya saka biyen-biyene kasar bebudene, lan lali marang Pangeran. Mangka wong kang kasar budine, iku lumrahe padha darbe watak tegelan lan sapanunggalane. Wong kang mangkono bisa dadi lantaran tekaning piweleh, ing atase dosa pati utawa liya-liyane. Mula patine iya ora becik, kapeksa nampani piweleh saka sabab kang kasar mau. Dene mati kang saka sabab alus, iku lumrah kaya pati kang kagawa saka lara sawatara dina, lan sapanunggalane lara lumrah kang mung dadi jalaran. Dene anane mati saka sabab kang alus mau, ing biyen-biyene iya saka alus bebudene.

#### Pepati ing Sajrone Paprangan

Samengko anerangake bab kahanane paten-pinaten ing sajroning paprangan, yaiku kahananing para prajurit, kang wus ora bisa suminggah saka kuwajibane, utawa para kawula kang saka kekarepane dhewe, nedya ambiyantu rajane utawa prajane, sarta kahananing kawula kang katetepake kudu melu perang, saka wasesaning angger-anggering praja. Supaya cethane marang pangertine wong akeh, sarta ginawe mijang-mijangake beda-bedane, kang katetep lan luwar saka dosa pati, samengko kahananing paprangan mau, kajupukake pepindhan saka karajan loro, kang kosok bali sipate, upamane: prajurite Rama karo prajurite Dasamuka (Rahwana).

Satuhune kahananing pepati kang dumadi aneng sajroning paprangan, iku ora beda kaya kahananing piweleh tumrap dosa pati, kang dumadi ing sajroning pageblug (Ielara kang nular), guntur geni, guntur banyu, lindhu, lan sapanunggalane kang kalebu ewone karusakaning alam, tegese patine mau tumanja piwalese, saka dosa pati kang wus kapungkur. Mung bedane karo pepati kang dumadi aneng sajroning paprangan, iku dumunung aneng panggawene siji-sijining wong utawa golongan, kang padha tumindak utawa nindakake perang mau, katetepan dosa pati utawa ora.

Tumrap para prajurite Rama, yaiku golongan kang mung nedya angrungkebi adil, ngreksa wewenange lan kaslametaning praja wutah getihe, iku wiwit kalifatullah tumeka para prajurite, padha kaayoman ing Pangeran, tegese wus ora darbe utawa katetepan dosa pati, sanadyan uga ana kang mati utawa mateni pirang-pirang mungsuhe, sarana kasurung ing kanepsone. Nanging tum rap prajurite Rahwana, iya golongan kang ambek angkara, kang angrusak marang kaluhuran utawa kamulyaning liyan, iku saperangan ana kang bisa kaayoman ing Pangeran (tegese ora katetepan dosa pati), lan kang saperangan maneh ora kaayoman ing Pangeran (tegese katetepan dosa pati).

Kang oleh pangayoman, iku kang tumindake ora kasurung ing hawa napsune, kayata: karana gegethingan, pangigit-igit, niyat gawe pepati, lan sapanunggalane, nanging kang dadi bebundhelaning tekad, mung karana netepi kuwajiban, manut saprentahing panggedhe utawa kalifatullahe. Yen mangkono tumindake, bisa luwar saka dosa pati, sanadyan dheweke mateni mungsuhe, utawa bisa uga tumeka ing pati dhewe, dene dosane pati kang nyangga panggedhene utawa kalifatullahe. Samengko perangan kang ora oleh pangayoman, iku kang tumindake sarana kasurung ing kanepson, kayata: gething, pangigit-igit, lan sapanunggalane mau, iku kang padha katetepan dosa pati, sanadyan dheweke bisa uga tumeka ing pati, utawa isih urip.

Mangkono mungguh ringkesaning jerengane ganjaran lan pidananing Pangeran, kang wus kalumrah dadi panganggepe ngakeh, lan kang wus cukup dianggo tepa tuladha, ginawe nuntuni beciking kalakuan. Nanging yen katerangake kabeh, mungguh beda-bedane tumrap kahanane siji-sijining ganjaran lan pidana, yekti isih akeh banget panunggalane. Ewa samano yen anggonira arep nyumurupi terange kabeh, iku mung saka kapengin weruh wae, ora niyat marsudi beciking kalakuanira, iku ora ana gunane, amarga mung ateges andedawa laku, lan angekehekehake gagasan wae, kang agawe ruweding ati, kongsi mung katungkul seneng nyinau kawruh wae, nanging ilang kang dadi wosing sedya kang per/u kudu dilakoni. Mula yen sira kataman ing caba, utawa reribed, ora perlu anggagas, apa sira iku nandur, apa ngundhuh, nanging kang luwih perlu sira kudu tumuli eling, martobata lan sukura ing Pangeran, kalawan narima lan rilaning atinira.

Elinga wae manawa Pangeran iku adil lan karsane mung murih becikira, dadi sejatine ora ana sawiji-wiji kang ngarubiru katentremanira, manawa sira pancen ora dosa, mula padha sabara yen kataman ing caba, lan rilaa marang pepesthening Pangeran kang wus tumiba ing sira. Kang perlu sira pikir iku kahananira saiki wae, kapriye bisane sira netepi dhawuh lan angedohi pepacuh, iku kang luwih perlu tumuli sira garap, amarga iku wus dadi sesanggemanira dhewe. Dene ing tembe iku ana panguwasane Pangeran, mula yen samengko sira ora gelem martobat ing dosanira, kaya kang wus tinutur ing ngarep, ing tembe sira iya ora bisa antuk pangayomaning Pangeran, kang bisa nylametake kahananira samengko lan ing tembe.

Dene katrangan Ingsun iki, dadia pepeling marang para kawula, kang isih padha tinitah urip aneng donya, padha mangertia sawatara marang warna-warnaning lelakoning urip, kang dumadi aneng donya kene, supaya sira ora sangga runggi maneh marang kahananing lelakone urip, kang bisa agawe petenging ati, sarta nyudakake marang kapracayan lan anggone pasrah marang Pangeran, jalaran saka kuranging sesurupanira bab tegesing ganjaran lan pidananing Pangeran, kaya kang wus tinutur ing buku pengetan iki kabeh. Mung wae ing sawuse sira darbe pangerti marang warna-warnaning lelakon mau, pangertinira kang akeh iku nuli buwangen, cemplungna aneng kedhunging pracaya, kang sira kungkumi kalawan mituhu, supaya sira ora mung tansah kaling-kalingan ing kawruhira, tumrap anggonira sumedya umarek marang Ingsun (Suksma Sejati). Kaya dene sawang kang anutupi lawanging guwa, mangkono kawruhing utek, anggone nutupi lawanging gedhong kawicaksanan, ing sadurunge wong mau bisa sapatemon kalawan Ingsun.

Mula yen sira kapengin wicaksana, iya katemua Ingsun aneng teleng ing uripira, dene dedalane yaiku pituduh rahayu wolung prakara, kaya kang wus tinutur aneng layang Hastha Sila, lan liya-liyane kang dadi sambungane. Ing sadurunge sira bisa tumeka ing dhampar palenggahan Ingsun, marsudia sira bisane netepi marang sesanggemanira lair batin, supaya sira bisa antuk pitulungan nugrahaning Pangeran, satemah lebur dosanira, marga saka martobatira kang sampurna iku. Mangkono dedalan kang bisa nekakake marang gegayuhaning urip kang sejati.

#### Panutuping Sabda

<br/><audio controls><source src="https://satyaaditech.github.io/audiolib/ssj/52%20Panutuping%20Sabda.mp3" type="audio/mpeg"></audio><br/>

Wonten ing pungkasaning bab kasebut ing nginggil punika, Sang Guru Sejati (Suksma Sejati) paring piweling dhateng para siswa makaten.

Sumurupa siswa-siswaning-Sun, mungguh pepadhang kang Ingsun sorotake ing kahanan kang isih peteng, iku ora mesthi yen kaangep pepadhang, tumrap para kang padha isih kalimput ing pepeteng, yaiku kang padha ora pracaya maring-Sun, amarga padha winatesan utawa kaling-kalingan ing kawruhe dhewe-dhewe. Kang mangkono sira aja padha ngadoh marang dheweke, nanging uga aja padha sira cedhaki, ing sadurunge angengakake cendhelane utawa lawange, amarga sing sapa kulina dumunung aneng pepeteng, mesthi ora weruh ing pepadhang lan angemohi pepadhang, saka anggone durung weruh marang apa kang diarani pad hang, mula banjur wedi yen weruh pepadhang, utawa padha ngeremake mripate yen kasorot ing pepadhang, kaya pepindhaning lawa kang ngemohi utawa sumingkir saka pepadhanging srengenge, amarga ambloloki mripate.

Apa ta kang Ingsun pindhakake pepadhang, kang Ingsun sorotake ing pepeteng iku, yaiku sakabehing pituduh Ingsun, atas asmaning Suksma Kawekas, kang wus Ingsun wedharake marang sira, lan kang wus padha sira pengeti ing layang-Iayang pengetanira. Wruhanira, satuhune jejer ringkesaning piwulang Ingsun kabeh iku, mung nerangake lan anjupuk pathining piwulang kasuksman utawa kaallahan, yaiku dhawuhing Pangeran kang wus kababar sumebar ing donya, kang pinengetan para piniji lan pinuji ing jagat, kang wus maewu-ewu taun lawase. Mung wae ing antaraning dhawuh-dhawuh mau, akeh kang werit lan rungsit, amarga sinamar ing pasemon warna-warna, mula yen ora kalawan nugrahaning Pangeran, yekti sira kabeh padha ora mangerti dhawuh karsaning Pangeran mau, awit saka iku banjur padha beda-beda panganggep lan panyurasane, wekasan nuli padha padudon panthan-panthan dadi pirang-pirang golongan. Nanging tumrap para kang limpad ing budi lan kasinungan sabar, iya banjur padha mangerti manawa pituduh Ingsun iki, ora teges angrusak utawa nyalini pranatan (piwulang) kang wus gumelar, nanging mung sarupa nyangling supaya emasing piwulang rahayu kang sanyata saka Pangeran, bisa katon sumorot, amadhangi panggonan kang lindhuk-lindhuk.

Sejatine mituhu marang dhawuh, iku kuwajibane siswa marang Gurune, kawula marang Gustine, nanging manawa anggone mituhu mau, mung kagawa ngarep-arep ganjaran, utawa kapengin antuk sih wae, lan ora mangerti marang surasa karsaning Gustine, iku prasasat tanpa guna anggone nglakoni, ora beda karo wong kang ora mituhu, nanging mangerti marang karsaning dhawuh mau, iku sakaro-karone isih kalebu drajat kang asor.

Awit saka iku, mula piwulang Ingsun kang Ingsun pindhakake pepadhang iki, iya mung Ingsun wulangake marang sadhengah kang padha pracaya, lan kang padha ambutuhake pepadhang Ingsun. Dene tumrap kang wus rumangsa darbe pepadhang, padha dianggoa pepadhange iku, aja mung dianggo pangerti wae, nanging direksaa kanthi kasantosan, aja kongsi pepadhange mau mati, saranane padha anjembar-njembarna tebaning urube pepadhang iku, kalawan dilakoni temenan apa kang wus dadi pituduhe, supaya bisa dadi tepa tuladha lan kena dianggo nuntuni para kadang-kadange kang isih nom, luwih-Iuwih kang padha isih kalimput ing pepeteng, nanging aja padha nyeda marang pepadhanging !ivan, kang sorote ora padha karo pepadhang lampune dhewe.

Samono mau yen pancen sanyata migunakake pepadhange dhewe kang wus dilakoni kalawan mituhu, sarta kanthi mangerti marang surasaning dhawuhe Gustine (Allahe), amarga sejatining ngilmu (kawicaksanan) iku mung dumunung aneng Pangeran pribadi.

Dene pituduh Ingsun kang kasebut ing pengetan iki, yen karingkes aweh piwulang:

1. Nuduhake dalan bener, yaiku dalan kang anjog ing kasunyatan jati, utawa pangayunaning Pangeran Sejati.
2. Anuduhake dalan simpangan, yaiku dalan kang anjog ing alaming paracidra.
3. Anuduhake angger-anggering Pangeran.
4. Anuduhake kadadean utawa wohing panggawe.

Ing samengko sira wus padha sumurup, manawa kabeh golongan, iya para kawula kang padha pracaya utawa kang ora pracaya, kang padha mituhu lan kang padha mukir marang dhawuhing Pangeran, iku kabeh padha kawengku ana sajroning wasesane angger-angger mau, ora beda kaya dene kawulaning praja kang padha setya tuhu lan kang padha ambalela marang praja, iku kabeh uga kawengku ing wasesaning angger-anggere praja.

Sira nedya ngambah ing dalan endi, dalan bener apa dalan simpangan, iku gumantung aneng karepira dhewe. Sira niyat nandur pari apa nandur jagung, iku uga kapasrahake aneng sira, mung wae sira aja kaget, marang wohing panggawe kang sira tandur, amarga pari ora bakal awoh jagung, samono uga kosok baline. Dene Ingsun iku mung apindha juru tuduh marga, lan anuntun lakune para wong kang padha masrahake tuntunane marang Ingsun, yaiku padha Ingsun tuduhake lan Ingsun tuntun ing dalan bener, iya dalan kang anjog ing kasunyatan jati utawa pangayunaning Pangeran.

He siswaning-Sun kang padha pracaya, yen sira padha anggayuh katentreman langgeng ing akire, iya aja padha nerak pepacuhing Pangeran, kaya kang wus kasebut ing dhuwur mau kabeh. Dene yen sira anggayuh bisane mardika (wudhar) saka wasesaning angger-anggere Pangeran mau, yaiku jiwanira ora kongsi rambah kaping pitu manjanma ing kauripan donya, mangkono uga ora kapengin nampani piweleh, utawa ngundhuh wohing panggawenira kang nyulayani karsaning Pangeran, iya padha angestokna dhawuhing Pangeran, kanthi angumbah atinira supaya suci, yaiku ing saben dinane kinumbah kalawan pathining Hastha Sila (eling, pracaya, mituhu, rila, narima, temen, sabar, budi luhur). Yen mangkono sira bakal luwar saka dina papriksan pangadilaning Pangeran, utawa wudhar saka bebandaning angger-angger kasebut ing dhuwur, kang lumrahe sinebut sampurna jati utawa kamulyan langgeng.

Tumrap sira siswaning-Sun kang wus padha diwasa, lan mituhu dhawuh Ingsun, bakal Ingsun paringi pituduh dalan kang luwih cedhak (rancag), yaiku piwulang kang angrikatake lakunira tumeka ing kasunyatan sejati, sanadyan sira isih dumunung ing alam karusakan (kuwadhagan), ing samengko apa ing tembe, ing kana lan ing kene kahanane wus ora beda. Kang mangkono iku tumrap kang wus tumeka ing pamudharan, kena diarani wus luwar utawa ruwat saka wasesaning angger-angger pepesthening Pangeran, mula bisa mardika saka watesaning wanci lan panggonan, biyen lan ing tembe wus ora ana, adoh lan cedhak uga wus sirna, anane mung kari kang langgeng wae, kang binasakake: cedhak nora sesenggolan, adoh tanpa antara. Wus cukup samene dhisik piwulang Ingsun marang sira, kang padha tumemen anetepi kabeh pituduh, rahayu sira kang padha ngengakake lawanging atinira, perlu ginawe nampani pepadhang Ingsun iki. Satuhu.

## SERAT PANEMBAH

<br/><audio controls><source src="https://satyaaditech.github.io/audiolib/ssj/53%20Panembah.mp3" type="audio/mpeg"></audio><br/>

### PURWAKA

Buku Kandhutan VII
PURWAKA

Awit ingkang asma Suksma Sejati, inggih
Panuntun kita saha Guru kita ingkang sejati.

Wiyosipun, kababaring serat Panembah punika, awit saking panyuwunipun para siswa, ingkang sampun sami nampeni piwulangipun Sang Guru Sejati (Suksma Sejati), mila sadaya katrangan bab lampahlampahing panembah tigang tataran, dalah teges-tegesipun, ingkang kadhawuhaken Sang Guru Sejati (Suksma Sejati), lumantar siswanipun, peparab Raden Soenarto, punika dede dhedhawuhan anyar, ingkang nyuwak tatanan lami (ingkang sampun wonten), nanging serat kandhutan angka 7 punika, namung sawarni dados sesuluh, ingkang tumanja anjawab pitakenanipun para siswa, ingkang taksih peteng panyuraosipun dhateng dhawuhipun Sang Guru Sejati (Suksma Sejati), kawrat ing buku pengetan: Hastha Silatuwin Dalan Rahayu, perangan ingkang nerangaken bab Panembah, amargi taksih dhapur kemengan. Mila murih saged anambahi pepadhang wonten ing pangertosanipun para siswa, kula sadaya kapeksa nyuwun terangipun menggahing lampah-Iampah saha teges-tegesipun, tumrap panembah tigang tataran wau, bokbilih ugi wonten pigunanipun, dhateng para marsudi ingkang sami kasdu maos utawi nyinau piwulangipun Sang Guru Sejati samangke punika.

Awit saking punika katranganing dhawuhipun Sang Guru Sejati (Suksma Sejati), tumrap lampah-Iampah saha teges-tegesing panembah tigang tataran, punika dede paken ingkang meksa dhateng tiyang, supados tumindak manut kados katranganing buku kandhutan angka 7 serat Panembah punika. Terangipun malih boten bad he makewedi utawi ngalang-alangi kamardikanipun tiyang anggening sami angrungkebi piandelipun piyambak-piyambak, amargi ing atasing panganggep, tiyang wenang milih manut cocogipun kaliyan pamanahanipun piyambak. Dene ingkang dados wosing piwulangipun Sang Guru Sejati (Suksma Sejati), punika namung bab pangolahing manah tuwin raos, sagedipun anetepi piwulanging serat Hastha Sila, tuwin anuntuni para marsudi, anggening sami gadhah sedya badhe pinanggih kaliyan Panjenenganipun ing telenging batosipun. Mila bab solahing badan, wilanganing adegan, tuwin sapanunggilanipun, ingkang gegayutan kaliyan patraping panembah, sadaya katerangaken teges-tegesipun utawi pikajengipun ingkang lebet (hakekatipun).

Wusana pamuji kula, mugi-mugi buku kandhutan angka 7 punika, sageda anambahi pepajar dhateng para marsudi ingkang taksih sami ambutuhaken pepadhang, satemah ugi saged amendhet pigunanipun dhateng pitedahing serat Panembah punika.

Satuhu.

Surakarta, Januari 1933
Ha rdjopra koso
tuwin
Tr. Soemodihardjo

### PUDYASTUTI

Awit ingkang asma Suksma Sejati, inggih
Panuntun kita saha Guru kita ingkang sejati.

Ing sasampunipun angaturaken kasugengan dhateng para marsudi, kula ambali malih ngengetaken kados atur kula ingkang sampun kasebat ing uwat-uwatipun serat Hastha Sila, bilih kawontenan kula punika namung sadarmi dados talang, ingkang minangka urung-urung ilining toya saking tuk suci, inggih pitedah rahayu, ingkang kadhawuhaken Sang Guru Sejati (Suksma Sejati). DenE� ingkang kangge madhahi toya (tetandhon) wau, inggih punika sadaya buku-buku kandhutan, wiwit angka 1 dumugi satelasipun.

Dene esthining manah kula boten sanes, kajawi amung angajengajeng, mugi-mugi para marsudi sami kaparenga amiyaraken tebaning wawasanipun, murih boten rupek panampinipun dhateng suraosing piwulangipun Sang Guru Sejati (Suksma Sejati) punika, jalaran namung kabanda ing tetembungan, tuwin sapanunggilanipun, nanging ingkang langkung perlu punika wosing pikajengipun utawi suraosing piwulangipun, ingkang gegayutan kaliyan pangolahing manah tuwin raos.

Wusana tumrap sintena ingkang dereng utawi boten angajengi dhateng pitedah rahayu, ingkang mijil saking dhawuh pangandikanipun Sang Guru Sejati (Suksma Sejati) samangke punika, pangajeng-ajeng kula inggih kaparenga ngangsu pitedah rahayu, ingkang mijil saking tuntunan Islam utawi Kristen, salah satunggalipun, amargi sakalih-kalihipun wau, bilih dipunsinau ngantos dumugi kajatenipun (wosing pikajengipun) menggah ing kasuksmanipun sami kemawon, utawi sami dene pitedah rahayu ingkang sanyata saking Pangeran Sejati. Pangajeng-ajeng kula ingkang makaten wau, ing pamuji mugi-mugi sam pun ngantos para marsudi kesasar dhateng margi simpangan, inggih punika ingkang mangiwa purugipun (boten dhateng sesembahan ingkang sejati).

Dene sintena ingkang boten anocogi pangajeng-ajeng kula wau, utawi boten dados panujuning panggalih, atur kula inggih amung sami andum basuki kemawon.

Surakarta, Januari 1933
Soenarto

### TUNTUNAN

<br/><audio controls><source src="https://satyaaditech.github.io/audiolib/ssj/54%20Tuntunan.mp3" type="audio/mpeg"></audio><br/>

Atas asmaning Suksma Kawekas, Pangeraning sagung titah, lan dununging Sesembahan kang sejati.

Wiyosing dhawuh pangandikanipun Sang Guru Sejati (Suksma Sejati), ingkang lumantar tutu king siswanipun, apeparab Raden Soenarto, kados ing ngandhap punika.

Siswaning-Sun sakabehe kang padha pracaya, sira padha pitakon bab katrangane panembah telung tataran, kaya kang wus Ingsun warahake ing piwulang Ingsun, kang wus pinengetan aneng layang Hastha Sila.

Wruhanira, ing sadurunge Ingsun paring katrangan laku-Iakune lan teges-tegese, supaya ora gawe keliruning panampane kadang-kadangira kang durung mangerti, luwih dhisik Ingsun arsa nerangake marang sira kabeh, kaya ing ngisor iki.

Ing buku pengetanira, kang sira wenehi tetenger aran layang Tunggal Sabda, lan layang Dalan Rahayu, Ingsun uga wus andhawuhake marang sira kabeh, kang surasane: manawa Ingsun ora nedya ngrusak pranataning Pangeran kang wus ana, yaiku kang lumrahe sinebut agama, lan Ingsun uga ora arsa ngedegake agama anyar, nanging mung paring pituduh ing atasing pangolahing ati lan cipta, marang sadhengah kang padha pracaya, lan kang padha niyat angudi rahayuning uripe ing donya tumekaning akir, apa dene kang padha niyat ngupaya tuntunan lan pituduh Ingsun, bisane katemu lawan Ingsun, ing telenging batine, ....

Dadi samengko sira mangerti, manawa karsaning-Sun mung nedya maluya karusakan. Apa kang rusak lan apa kang arsa Ingsun dandani, yaiku para kawula kang wus padha rusak piandele (imane) marang Pangeran Sejati, lan marang Utusane kang langgeng, kaya kang wus Ingsun terangake aneng layang pengetanira Dalan Rahayu, lan liyaliyane maneh, iku kang nedya Ingsun pepulih bisane waluya. Dene kang rumangsa isih tetep piandele (imane), anggone ngrungkebi marang gegandhulaning tekad kang bener, kaya kang dadi surasaning sahadate agama Islam utawa Kristen, iku ora Ingsun dandani, amarga ora jeneng rusak.

Sumurupa, piwulang Ingsun iki pepindhane mung kaya dene pepadhang (obor), tumrap wong kang lumaku ing dalan peteng, utawa kaya dene teken, tumrap wong kang lumaku ing dalan sungil. Nanging wong kang wus rumangsa darbe pepadhang utawa teken, saka pituduhing agama Islam utawa Kristen, iya ora perlu nganggo obor utawa teken saka pituduh Ingsun iki. Awit saka iku, sing sapa suthik marang pituduh Ingsun, iya nganggoa pituduh rahayu, kang mijil saka agama Islam utawa Kristen, amarga sakaro-karone, iku padha uga agama kang sanyata saka Pangeran (Allah Taala), kaya dene katrangan Ingsun, kang wus pinengetan aneng layang Tunggal Sabda.

Dadi wong kang padha rusak imane (piandele) iya kang pada ngremehake utawa ora gel em manut marang salah sawiji saka pituduh rahayu kang sanyata saka Pangeran, iku bakal padha kapitunan, amarga bakal ora bisa bali marang pangayunaning Pangeran, nanging bakal dumunung aneng alame para kang abadan geni, yaiku para titah kang padha mukir marang Pangerane kang sejati.

Nanging wong kang wus manut pituduh bener, iya pituduh rahayu kang sanyata saka Pangeran, mangka banjur nenacad utawa angremehake (ngesor-esorake) marang agamaning liyan, iku uga bakal nampani piwelehing Pangeran, kang satimbang kalawan panggawene.

Dene pepadhang piwulang Ingsun iki, sejatine mung tuntunan, marang sing sapa kang padha nedya katemu Ingsun ing telenging batine, utawa nedya nyenyubur wijining kaallahane, supaya bisa thukul ing dalem batine, sarana siniraman banyuning eling, pracaya, lan mituhu. Awit saka iku, tetembungan kang dadi unen-unen utawa pujianing panembah, kang Ingsun terangake ing piwulang iki, iku uga ngemu surasa telung prakara.

1. Dianggo nuntuni atine, supaya eling marang Pangeran lan Utusane kang langgeng, sarana angluhurake asmane, kanthi angelingi sipatsipating Pangeran kang Mahaluhur, Mahakawasa, Mahaadil, Asih, lan sapanunggalane.
2. Nuntuni pracayaning kawula marang Pangeran, lan Utusane kang langgeng, manawa kabeh panguwasaning Pangeran, iku wus kaampil dening Utusane (Suksma Sejati), kang dadi Panuntun sarta Gurune kang sejati. Dene panguwasaning Pangeran mau, wong bisa nyumurupi saka kahanan utawa alam gumelar, kang manungsa ora bisa gawe.
3. Ngemu piwulang mituhu, yaiku netepi surasaning paugerane Pangeran marang kawula (sahadat) utawa netepi sesanggeman lan kuwajibane lair batin, kayata: anggone prasetya nedya netepi kabeh dhawuh, lan angedohi kabeh pepacuh, tegese aja tumindak kang nyulayani karsaning Pangeran.

Dene jerengane katrangan kang luwih dawa, ing atase sesanggeman gedhe telung prakara mau (eling, pracaya, mituhu), iku wus kamot aneng piwulang Ingsun, kang pinengetan aneng layang Hastha Sila/ Paliwara/ Gumelaring Dumadi/ Tunggal Sabda/ Dalan Rahayu/ Sangkan Paran, lan liya-liyane maneh.

### Bab 1 Panembah

<br/><audio controls><source src="https://satyaaditech.github.io/audiolib/ssj/55%20Bab%201%20Panembah.mp3" type="audio/mpeg"></audio><br/>

#### Adeg-adeg kang Kapisan

Ringkesan Katranganing Panembah Telung Tataran Wruhanira para siswaning-Sun kabeh, sanadyan Ingsun uga bakal anerangake: bab laku-Iakune (patrape) panembah telung tataran sarta teges-tegese, ewa samano Ingsun uga ora nedya meksa marang sira kabeh, supaya tumindak kaya katrangan kang Ingsun warahake iki. Ingsun mung anuruti panyuwunira, kapriye mungguh patrap-patrape lan tegese panembah, kaya kang wus Ingsun dhawuhake aneng buku pengetanira, layang Hastha S;/a, kayata:

1. Panembahe raga (kawula) marang Roh Suci, yaiku tataran
   panembahing jiwa kang isih mudha[^57]

[^57]: Menggah ing kajatenipun, tetembungan: jiwa mudha, jiwa ingkang sampun diwasa, jiwa sepuh, tuwin sapanunggilanipun, punika namung kangge ambedakaken dhateng tataran kamajenganing batosipun tiyang, ingkang undha usuk. Nanging kasunyatanipun, jiwa makaten sami kemawon, boten wonten anem sepuh, tuwin sapanunggilanipun. Amung babaraning kamajenganipun pirantos-pirantos, ingkang kangge nglairaken panguwasaning jiwa, punika ingkang angawontenaken tataran drajating batosipun. Dene ingkang winastan raga utawi kawula ing ngriki punika, pikajengipun kempaling napsu (anasir sakawan prakawis) tuwin angen-angen tetiga (pangaribawa, prabawa, kamayan) ingkang dados busana tuwin pirantos ambabaraken karsanipun Tripurusa.

Terange mangkene.

Roh Suci iku uga sipating Pangeran, kang nguwasani napsu patang prakara (luamah, amarah, supiah, lan mutmainah). Dadi tegese tumrap tataran iki, Roh Suci isih perlu nelukake utawa ngereh hawa napsune, supaya manut karsaning Roh Suci. Dene anggone ngereh utawa nelukake mau sarana panguwasane, yaiku pangaribawane (ciptane), dianggo ngeling-eling marang Pangeran lan Utusane kang langgeng, kanthi angluhurake asmane Pangeran lan sapanunggalane, kang dibabarake sarana pratandha hurmat: tumandange raga sarta pangucape.

2. Panembahe Roh Suci marang Suksma Sejati, yaiku tataran

panembahe jiwa kang wus diwasa

Terange mangkene.

Sawuse diwasa, yaiku Roh Suci wus bisa unggul anggone merangi (nelukake) hawa napsune, Roh Suci nuli anggayuh, bisane antuk tuntunaning Guru Sejati (Suksma Sejati), supaya bisa bali marang asal kamulane kang luhur, yaiku marang Pangeran maneh (Suksma Kawekas). Dadi Suksma Sejati iku uga sipating Pangeran, kang nguwasani Roh Suci, mula Roh Suci iku ana panguwasane Suksma Sejati, kang dadi Panuntun lan Gurune kang sejati. Awit saka iku, Roh Suci banjur mituhu marang tuntunane Suksma Sejati, sarana katemenaning ati lan sucining ati, kalawan masrahake panguwasane (gegamane), yaiku: pangaribawane (ciptane = pikire), tegese: pikir wus ora dianggo prabot maneh, kang ginawe anjiwani utawa mangreh hawa napsune, amarga wus bisa unggul, mula banjur disilemake ing dalem jaman kaheningan, sarana dipisahake saka utek, supaya ora rame maneh utawa oncat saka jaman karamean, wekasan bisa sampurna panembahe. Dadi samengko Roh Suci wus ora mangerani hawa napsune maneh, nanging ing sawuse hawa napsu kalindhih, Roh Suci nuli anggenteni dadi kawula, kang kudu manut marang tuntunane Suksma Sejati (Guru Sejati), yaiku kang mangerani (nguwasani) Roh Suci.

3. Panembahe Suksma Sejati marang Suksma Kawekas, yaiku tataran panembahe jiwa kang wus luhur ing budi

Terange mangkene.

Sejatine ing tataran kang kaping telu iki, tumraping laku panunggal, isi rong tataran, yaiku tumekaning drajat Guru (sipat Ingsun) lan tumekaning drajat Guru Agung (Dhat Ingsun), iya kang dadi sipating Suksma Kawekas, kang rumesep ing sadhengah wujud utawa alam kang gumelar iki kabeh. Mung wae rehning Ingsun mung anerangake bab panembah, mulane iya mung cukup Ingsun ringkes telung tataran wae. Dene katrangan bab laku-Iakuning panunggal, bakal Ingsun warahake aneng seje bab, kang mung mligi nerangake bab pambukaking waranane Tripurusa lan kang dadi prabote, sarta pituduh Ingsun ing bab iki, nuli himpunen kalawan tetembunganira dhewe, kenaa sira anggo tinggalan marang para kadang warga kang pada pracaya ing sapungkurira, lan kang wus padha netepi pituduh Ingsun, kang wus tinutur ing kabeh buku pengetanira. Dem􀀷 panembah iku sejatine uga tuntunan, anggone sumedya malembar marang laku samadi utawa panunggal.

Samengko Ingsun arsa nerangake panembah kang angka 3 iki, mungguh karepe mangkene.

Sawuse Roh Suci manut miturut marang tuntunane Suksma Sejati, kalawan bisa anampani dhewe marang tumetesing dhawuh pangandikaning- Sun, yaiku ing sawuse bisa anglungguhi watak sabar lan temen, sarta wus angrilakake (masrahake) gegamane (ciptane) marang Suksma Sejati, ing sabanjure siswa mau uga kudu angrilakake (masrahake) gegamane maneh liyane, yaiku panguwasane Suksma Sejati kang sinebut: prabawa utawa nalar (angen-angen), uga kasilemake ing dalem jaman kaheningan, dadi mung kari uri ping pangerti wae, kang wus ora tansah obah dening pakartining nalar, kang tansah agawe kurang rilane lan sapanunggalane, kalawan nyabab-nyababake salah sawijining prakara, utawa ngulur-ulur gagasan, lan sapanunggalane, kang bisa uga malah dadi dedalane iblis, anggone arep angrusak piandele. Dadi ing saben dinane kudu tansah digladhi, dikulinakake ngukut angen-angene, supaya saka sathithik, watake bisa tumeka ing sadhuwuring budi (pangerti = akal), utawa wiwit anglungguhi drajat budi luhur.

Awit saka iku, Suksma Sejati mung kari sumarah apa sakarsaning Suksma Kawekas, kang wus ora darbe kekarepan dhewe, bebasan kaya pepindhane barang kang tanpa nyawa, mung manut marang sapangrehe wong kang anggarap dheweke, amarga gegamane tetelu lan hawa napsune patang prakara, wus silem ing dalem kaheningan, mula Ingsune banjur bisa dedunung aneng sadhuwuring budi pangertine, kang urip mung kari karsa lan kawicaksananing Pangeran, kaya dene kang wus katerangake aneng buku pengetanira Dalan Rahayu.

Awit saka iku, panembahe wus tanpa tandang obahing raga maneh, nanging mung kari ngulah rasane, kang nganti karasa marang Ingsune, yen sanyata wus jumeneng teluning ngatunggal, lan sejatine wus ora ana apa-apa, kajaba mung Suksma Kawekas pribadi, kang sasana ing dalem kabeh wujud utawa kang anglimputi kabeh alam saisine.

#### Adeg-adeg kang Kaping Pindho Sawem!h Katranganing Panembah saka Para Winasis

<br/><audio controls><source src="https://satyaaditech.github.io/audiolib/ssj/56%20Adeg%20-%20Adeg%20Kang%20Kaping%20Pindho.mp3" type="audio/mpeg"></audio>

Tegese Sembah Raga, Sembah Cipta, Sembah Kalbu, lan Sembah Rasa

Sawenehing para winasis angarani panembah iku ana patang tataran, kayata: panembahing raga, panembahing cipta, panembahing ati, lan panembahing rasa, utawa sinebut: sembah raga, sembah cipta, sembah kalbu, lan sembah rasa. Nanging kabeh iku mungguh teges-tegese, wus kawengku aneng panembah telung tataran kasebut ing dhuwur. Mung emane yen kawruh mau ora dilakoni ing samesthine, mung dianggo kapinteraning pangerti wae, rumangsane wus tumeka ing sembah rasa, nanging sejatine isih nyamut-nyamut (durung paja-paja anyedhaki), mula kang mangkono iku kena diarani: padha kapitunan. Dene sababe iya mung saka lumuh lan kesed anindakake obahing raga, kinira iku ora maedahi barang-barang marang dhirine, utawa isin yen diarani isih endhek tataraning drajate, lan sapanunggalane. Adat wong kang mangkene iki, bisa dadi lantaran panggodhaning iblis, kang memoyok utawa ngremehake marang wong kang padha temen-temen anetepi bektine marang Pangeran.

Dene mungguh terange panembah patang tataran mau mangkene.

1. Sembah Raga

Iku lagi dadi pratandha utawa ngalamat kang kasatmata, ing atasing tata kramaning kawula anggone angluhurake (angajeni) marang Pangeran utawa kang dadi sesembahane. Ora beda kaya dene abdi kang ngadhep bendarane utawa ratu gustine, uga kanthi tata krama: sila ngapurancang, tangane nyembah (kajunjung tumempel ing irung), laku dhodhok, lan sapanunggalane, manut tata kramaning bangsa dhewe-dhewe.

Satemene kang mangkono iku, lagi dadi ngalamat kang nuduhake, yen solahing raga kang mangkono mau, teges aweh sasmita angluhurake bendarane utawa ratu gustine. Dadi yen ora dibarengi kalawan ciptane, tegese ciptane ora nganggep, yen kang disembah utawa diluhurake mau ratu gustine (bendarane), panembahe mau banjur jeneng lelamisan.

Mula panembahing raga iku iya kudu bebarengan kalawan panembahing cipta, tegese: cipta dianggo ngeling-eling, kalawan angluhurake asmane Pangeran, nuli angereh wadhage (ragane) supaya tumandang lan angucapake utawa anglairake ciptane mau. Dadi samengko katranganing sembah cipta, wus katut dadi siji aneng sembah raga, amarga yen cipta thok kang tumandang, tumraping tataran kang isih mudha, yaiku kang isih ngereh ragane (napsune luamah), iku banjur ateges: mung nuruti keseding ragane (saperangan saka wataking napsu luamah), yen mangkono isih durung bisa ngereh hawa napsune.

Ewa samano tumraping tataran kang wus diwasa, tegese: wus bisa unggul anggone merangi hawa napsune, utawa wus mangerti marang surasaning obahing raga, kang dadi sasmita anggone angluhurake asmaning Pangeran, lan kareping sasmita-sasmita mau wus kabadan (rinasuk dadi watake), iku sejatine wilangan adeganing panembah, sarta sasmita obahing badan mau, tumrap dheweke banjur dadi kautaman.

2. Sembah Kalbu

Mungguh karepe kang ingaran sembah kalbu utawa sembahing ati, iku upama abdi kang ngadhep bendarane (ratu gustine), ora cukup mung dumunung ana ing anggone wus netepi tata kramaning lair kang winantu ing ciptane wae, nanging iya kudu trusing ati, tegese tementemen anggone angestokake kabeh parentah, kalawan sih katresnane (bektine) marang ratu gustine. Dene panembahing ati marang Pangeran, iku ateges nenuci atine, kalawan mangun watak utama utawa ambek rahayu, kayata: narima, temen, lan sabar, supaya atine dadi resik (murni), temahan ora angregedi marang kasucianing piandel kang bener, sarta bisa sampurna anggone dianggo madhahi sesanggeman gedhe Tri Sila: eling, pracaya, lan mituhu. Mangkono mungguh karepe sembah kalbu, kang wus ora beda kaya tegese panembah kang angka 2, yaiku panembahing Roh Suci marang Suksma Sejati, mula panembahe iya isih kalawan sasmita obahing raga (tumandanging badan), nanging surasane wus beda karo sasmita tumandanging raga, tumrap panembah kang angka 1, yaiku panembahing raga lan cipta (panembahe kawula marang Roh Suci). Dene yen teges-tegese utawa surasane sasmita obahing badan mau wus rinasuk dadi watake, tegese wus bisa anglungguhi watak sabar lan temen, sasmita obahing badan mau tumrap dheweke, iya nuli dadi kautaman.

3. Sembah Rasa

Sembah rasa iku sejatine sembahing wong kang wus wiwit ngancik tataran budi luhur, mulane iya wus ora perlu nganggo gegaman maneh (angen-angene telung prakara), mung kari pasrah jiwa raga marang apa karsane Suksma Kawekas, kanthi angrilakake pati uripe. Pepindhane kaya dene prajurit kang wus katawan ing mungsuhe, kabeh gegamane dirampas, mung kari pasrah bongkokan, apa bakal dipateni, utawa bakal diuripi, mung sumangga ing karsa.

Dene gegamane tetelu, kang maune dianggo nelukake hawa napsune, samengko wus kapundhut utawa kapasrahake marang kang kagungan, yaiku Suksma Kawekas. Mangkono mungguh karepe sembah rasa mau, kang tegese wus ora bed a kaya kang dikarepake aneng panembah kang angka 3, yaiku panembahing Suksma Sejati marang Suksma Kawekas.

Mula panembahe wus tanpa adegan utawa tumandanging raga maneh, cukup kalawan linggih sila tumpang (suku tunggal), kang tegese wus siji kalawan kang sinembah, utawa anggone manembah iku ana ing sajroning kadhatone kang sinembah, tetelune wus nunggal dadi siji, ora ana kawula, Guru, lan Gusti, anane mung Suksma Kawekas pribadi.

Mangkono mungguh ringkesan tegesing panembah telung tataran, kang perlu sira sumurupi mungguh wosing karepe, supaya tumuli bisa dhamang aneng pangertinira.

#### Adeg-adeg kang Kaping Telu

<br/><audio controls><source src="https://satyaaditech.github.io/audiolib/ssj/57%20Adeg%20-%20Adeg%20Kang%20Kaping%20Telu.mp3" type="audio/mpeg">

Panembah Iku Kuwajibaning Kawula, lan Dadi Kabutuhaning
Kawula Dhewe

Wruhanira, satuhune Pangeran kang sinembah iku mung siji, yaiku Suksma Kawekas, cara Islame sinebut Allah Taala, lan cara Kristene sinebut Sang Rama. Iya mung Suksma Kawekas pribadi, kang dadi Pangeran lan Sesembahan kang sejati. Panembahing kawula marang Pangeran (Suksma Kawekas), iku satuhune dudu pakoning Pangeran, tegese: Pangeran ora mundhut disembah-sembah para kawulane, sarana tembung panglingga murda, utawa puji pangalembana lan sapanunggalane, amarga sanadyan ora dipuji-puji lan dialembana, Pangeran iku sejatine pancen wus Mahaluhur lan Mahaagung, amarga Pangeran jumeneng kalawan pribadine dhewe, ora dijumenengake dening sapa wae.

mulane panembah iku sejatine iya mung dadi kuwajibaning kawula lan uga dadi kabutuhaning para kawula dhewe, minangka tandha bektine utawa tetalining elinge marang Pangeran, kang amurba wasesa kabeh alam saisine, mula kawula ing ngendi wae, wajib nyembah marang Pangeran, nganggo basa utawa tetembungane dhewe-dhewe, supaya sampurna panembahe, kalawan manut salah siji saka pituduh rahayu kang sanyata saka Pangeran, endi kang dipilih lan cocoge kalawan sreging atine, supaya aja kongsi sasar lakune, waton kabeh mau kanthi dhedhasar pracaya, lan mangerti marang surasane.

Awit saka iku, ing atase manembah marang Pangeran, uga ora perlu dipeksa, mung kudu nganggo salah sawijining basa wae, amarga panembah mono pancen wus dadi kuwajibaning kawula dhewe-dhewe, kang kudu ditindakake, manut basa utawa tetembungane dhewe-dhewe. Uga kena wae upama salah sawijining bangsa kang manembah marang Pangeran, nganggo basa utawa tembung manca, manut tetembungan utawa basane Nabi Rasul kang dadi panutane, nanging manawa panembahe mau, ora mangerti marang teges-tegese tetembungan kang dadi pujian utawa unen-unening panembah, panembahe iku ora bisa konjuk ing Pangeran, amarga wong mau ora mangerti marang surasane, mulane iya ora bisa kandhas tumeka telenging sanubarine. Dadi anggone ora bisa konjuk, iku ora sabab saka: Pangeran ora anguningani marang sarupaning basa, nanging kosok baline, sanadyan wus nganggo tetembungane dhewe, yen anggone tumindak ora kalawan iklasing ati, utawa ora kongsi kandhas tumeka telenging sanubarine, panembahe mau prasasat tanpa guna wae.

Samono uga tumrap wong kang ora pracaya nganggo tetembungan utawa basane dhewe, amarga kinira manawa basane dhewe ora bisa nyampurnakake panembahe, iku uga kena wae nganggo basa liyane, kang wus dadi pamareming piandele, waton mangerti marang surasane lan teges-tegese, kang bisa nuntun marang iklasing atine, utawa anjalari bisane tandhes tumeka telenging sanubarine, amarga Pangeran iku ora winatesan ing tetembungan utawa basa, mula bab mau iya ora dadi alangan, waton mangerti marang tegese utawa surasane.

Pangeran anguningani marang sadhengah basa, lan sakabehing basa iku kagungane Pangeran. Dadi terange, para kawula padha mardika banget anggone nganggo tetembunganing panembah mau, ora ditamtokake mung nganggo salah sawijining basa, nanging iya kena nganggo basa apa wae, waton mangerti surasane lan teges-tegese, kaya kang wus tinutur ing dhuwur, lan patrape (tumindake), manut sawenehing tuntunane pituduh rahayu kang sanyata saka Pangeran, endi kang dadi antebing piandele. Wose kawula aja kongsi kepalangan, kang murungake anggone darbe kuwajiban manembah marang Pangeran, kang mung jalaran wegah nyinau dudu basane dhewe, utawa rumangsa rekasa anggone arep mangerti marang teges-tegese utawa surasane.

Mula bab tetembungan mau iya mung manut endi kang dadi condhonging atine, aja kongsi dadi pepalang, kang murungake anggone arep netepi kuwajibane, yaiku bekti marang Pangeran, supaya tetep dadi tetalining eling. Mung wae panembahe mau, aja kongsi kaya dene panembah kang kagawa saka wedi marang panguwasa lan wasesaning ratu, yen mangkono ora sah panembahe. Dene kang sah iku, kang karana mangerti yen iku wus dadi kuwajibaning kawula, kudu bekti lan setya tuhu marang ratu gustine, kanthi sih katresnane.

Mangertia para siswa-siswa kabeh, satuhune panembah iku lagi dadi saperanganing pratandha bektine kawula marang Pangeran, lan elinge marang Pangeran sarta Utusane kang langgeng, manawa sakabehing panguwasa iku ana ngastane Pangeran, kawula wajib mituhu kabeh dhawuhing Pangeran, kang lumantar Utusane. Awit saka iku, sira aja padha duwe pang ira, manawa nglakoni manembah kang dadi saperanganing kuwajibane, iku wus kaanggep cukup, bisa luwar saka dosane, lan ginantungan kasucian, sanadyan ing nalikane manembah nganggo martobat, nyuwun pangapura sakabehing dosane, nanging yen kalakuane ora becik, sanadyan nglakonana manembah iya ora bisa luwar saka dosane, amarga iya mung anggone mituhu, netepi kabeh kuwajiban kang wus tinamtokake, kaya kang wus tinutur aneng buku pengetanira Sangkan Paran, iku kang bisa nglebur dosane utawa agawe enthenging sesanggane.

Kajaba saka iku, satuhune iya dudu Pangeran lan Ingsun kang anglebur dosa, nanging kang nekakake pangapura lan ganjaran, iku iya anggone padha mituhu marang kabeh dhawuh, lan angedohi pepacuh mau, iku kang bakal nylametake sira ing donya tumekaning akir. mulane padhaangkahen, bisane sira netepi kabeh dhawuh, lan angedohi pepacuh, kang didhawuhake Pangeran, lumantar Utusane, kang wus pinengetan ing layang-Iayang suci, kang sanyata saka dhawuhing Pangeran Sejati.

### Bab 2

#### Teges-teges kang Gegandhengan kalawan Panembahing Raga (Kawula) marang Roh Suci

<br/><audio controls><source src="https://satyaaditech.github.io/audiolib/ssj/58%20Bab%202%20Teges%20-%20Teges%20Gegadhengan.mp3" type="audio/mpeg"></audio><br/>

#### Adeg-adeg kang Kapisan Teges-teges lan Pigunane Nganggo Tembung Arab Sawatara

Ing sadurunge nerangake teges-tegesing patrape panembah, wancining panembah, lan sapanunggalane, kang gegandhengan kalawan panembahing raga (kawula) marang Roh Suci, luwih dhisik Ingsun arsa nerangake, mungguh pigunane nganggo tembung Arab sawatara, kang dianggo tetalining eling aneng pungkasaning panembah, kang dibarengake kalawan lebu wetuning napas, kayata tembung: Hu lan Allah. Iku kajaba kepenak anggone nindakake, gandhenge karo lebu wetuning napas, uga tembung mau ringkes, kang wus nyakup pirangpirang surasa, amarga tegese jembar banget, lan uga wus kalumrah dadi pangertine para kawula ing tanah Jawa kene kang akeh-akeh.

Sumurupa, tembung Hu iku uga kena ditegesi: Allah iku Siji, nanging satuhune uga ngemu surasa kang luwih jero, yaiku: kadhaton utawa Palenggahaning Pangeran (Baitullah) kang dumunung ing batine kawula sawiji-wiji. Mung wae rehning sajabaning jagat cilik, iku uga kalebu wewengkoning kadhatone Pangeran kang agung, mula tembung Hu mau banjur ateges: kadhaton palenggahaning Pangeran iku jembar lan tanpa watesan, iya dumunung ing jero, uga ing sajabaning jagat cilik, amarga Pangeran iku anglimputi sakabehe.

Dene tembung Allah iku tegese: Suksma Kawekas kang Mahaluhur, Mahaasih, kang anglimputi jagat rat pramudita, lan anguwasani kabeh alam saisine, iya kang dadi kamulaning sagung dumadi.

#### Adeg-adeg kang Kaping Pindho: Wancining Panembah Tumrap Jiwa kang Isih Mudha Gandhimge Kalawan Teges-tegese Wilanganing Adegane Panembah

Samengko kang perlu Ingsun terangake marang sira, bab wancining manembah lan wilanganing adegan, tumrap jiwa kang isih mudha, iku mung Ingsun ringkes dadi rong perangan. Tumraping wanci, yaiku:

1. Wanci suruping srengenge, kang lumrahe diarani waktu magrib;
2. Wayah wetuning fajar (bangun raina), kang lumrahe sinebut waktu subuh.

Dene tumrap adeganing panembah, kang perlu Ingsun terangake marang sira, yaiku telung adegan lan patang adegan. Telung adegan gandhenge kalawan waktu magrib, lan patang adegan gandhenge kalawan waktu subuh. Dene wigatine kang dadi wosing surasa mangkene.

1. Wayah surup, iku ngalihe raina marang wengi, tegese wayahe wong padha ngaso saka anggone nambut karya (ngupaboga), dadi karepe nyasmitani marang kapungkuring kabutuhane kuwadhagan, yaiku butuhe marang dayaning jagat gedhe, utawa butuhing anasir patang prakara. Sarehning babagan kadonyan wus kapungkur, nuli elinga marang kabutuhaning jiwane (Roh Sucine), anggone nedya bali marang Pangeran maneh, iya panunggaling Tripurusa, iya jumenenging Kahanan Tunggal kang asipat tetelu. Iki gandheng kalawan wilangan adeganing panembah telung rambahan, kang uga nyasmitani elinge marang panunggaling Tripurusa: Suksma Kawekas - Suksma Sejati - Roh Suci, iya Sang Rama - Sang Putra - Roh Suci, utawa: Allah - Rasul- Muhammad.

2. Wayah bangun raina (metuning fajar), iku sasmita ngalihe wengi marang raina maneh, nuli eling marang kabutuhaning kuwadhagan (donya), iya kabutuhaning raga kang dumadi saka anasir patang prakara. Iki gandheng kalawan wilangan adeganing panembah: patang rambahan, kang uga anyasmitani elinge marang butuhing ragane, amarga wayah bangun mau ateges ngarepake wayah awan, iya wayahe wong padha nambut karya, ngarepi dayaning jagat gedhe, kang dadi pikuwating uripe kuwadhagan, iya anasir patang prakara mau. Anane dikawiti sarana eling marang Pangeran, supaya anggone arep nindakake kuwajiban lair, bisa nocogi kalawan karsaning Pangeran, kang wus dadi sesanggemane.

#### Adeg-adeg kang Kaping Telu: Teges-teges kang Gegandhimgan Kalawan Keblating Panembah, lan Patraping Panembah, Tumrap Jiwa kang Isih Mudha

<br/><audio controls><source src="https://satyaaditech.github.io/audiolib/ssj/61%20Adeg%20-Adeg%20Kang%20Kaping%20Telu.mp3" type="audio/mpeg"></audio><br/>

1. Madhep Mangulon
   Tumraping pituduh Ingsun, keblating panembah madhep mangulon iki, ora darbe teges liya-liyane, kajaba mung nuduhake padha ancase, madhep marang keblat sawiji. Dadi ora ateges manawa Pangeran iku dumunung aneng kulon, nanging mung murih tatane, aja kongsi manut sasenenge dhewe-dhewe, bisaa katon tata tunggal sedya, anggone ngluhurake Asmaning Pangeran, utawa manembah marang Pangeran, madhep marang keblat siji, kang uga asung sasmita, supaya panembahe iku dipadha mindeng sawiji.

2. Ngadeg Jejeg
   Ngadeg jejeg iku sasmita marang sipating Pangeran, manawa Pangeran iku mung siji, kang jejeg pangadilane, lan kabeh pangandikane mesthi bener (nyata), ora tau cidra utawa luput, kabeh dhawuhe mung nuntun marang dalan bener.

3. Ngluhurake Asmane Pangeran
   Sawuse ngelingi marang sipating Pangeran, kaya kang wus tinutur mau, kawula banjur nekseni kaagungan sarta kaluhuraning Pangeran, kanthi ngluhurake Asmane, sarana asung sasmita kang dadi pratandhaning hurmat, yaiku tangane loro kajunjung munggah, kaprenah arah-arahe kuping kiwa tengen.

4. Sedhakep sarta Raine Tumungkul
   Sawuse anekseni marang kaagungane, kaluhurane, panguwasane, lan adiling Pangeran, kanthi asung sasmita kang dadi pratandhaning hurmat, tangane banjur sedhakep sarta raine rada tumungkul sawatara, iku aweh sasmita kang ateges: kawula mung pasrah marang pepesthene,kaya kang wus kadhawuhake dening Pangeran, nalika Roh Suci arep tinurunake marang donya. Mula banjur mituhu marang tuntunaning Guru Sejatine (Suksma Sejati), supaya ing tembe bisa bali marang asal kamulane maneh (alam sejati).

5. Tumelunging Badan
   Sawuse eling manawa Roh Suci iku darbe Panuntun utawa Guru Sejati, banjur nelungake badane, iku aweh sasmita:

1) Ngulungake badane marang tuntunane Suksma Sejati, kang dadi Panuntun sarta Gurune kang sejati.
2) Roh Suci iku ana panguwasane Suksma Sejati, dene Suksma Sejati ana panguwasane Suksma Kawekas.
   Dadi, ing atase Roh Suci iku padha wae, ora ana kang luwih dhuwur utawa asor, nom tuwa, lan sapanunggalane. Mula kabeh kawula, sanadyan kalairane iku undha-usuk, gedhe-cilik, luhur-asor, lan sapanunggalane, nanging kabeh wae ing atasing Roh Sucine, padha dene ana panguwasaning Suksma Sejati, mulane kudu padha manut marang tuntunaning Guru Sejatine.

6. Sujud
   Sawuse ngrumangsani manawa Roh Suci iku padha wae, lan kabeh ana panguwasaning Suksma Sejati, dene Suksma Sejati ana panguwasane Suksma Kawekas, kawula nuli sujud, kang tegese aweh sasmita, sanadyan dheweke uga mangerti manawa Roh Suci iku saka soroting Pangeran, nanging sajrone Roh Suci mau isih ngrasuk busana, utawa isih tinitahake aneng kauripan donya, mulane iya isih ngrumangsani anggone tetep dadi kawulaning Pangeran, kang isih perlu nyuwun pangayoman lan pitulungane, supaya bisa sinucekake saka reregeding hawa napsu, satemah bisa slamet anggone lumaku ing dalan bener, kanthi angelingi sipat kaagungan lan kaluhuraning Pangeran, lan sapanunggalane.

7. Lungguh Timpuh
   Sawuse ngrumangsani anggone dadi kawula, lan wus kapengin marang kasucian, nuli lungguh timpuh, kang tegese aweh sasmita: anindhihi (nindhes) hawa napsune, utawa ngereh (nelukake) hawa napsune sarana angen-angene, supaya runtut kalawan karsaning Pangeran. Mula banjur eling anggone martobat ing dosane, ora bakal tumindak kang ora nocogi kalawan dhawuhing Pangeran kang lumantar Utusane, iya kang dadi Panuntun lan Gurune kang sejati.

8. Mengo Mangiwa
   Ing sarampunge anggone manembah, nuli mengo mangiwa, iku anyasmitani: manawa kabeh tindak kang mangiwa (ora nocogi karsaning Pangeran) iku dosa, mula padha disingkirana, amarga iku tindak kang tinuntun dening angkara (iblis) kang bakal nekakake pidananing Pangeran.

9. Mengo Manengen
   Sawuse mengo mangiwa, nuli mengo manengen, iku anyasmitani, manawa kabeh tindak kang runtut kalawan karsaning Pangeran (manengen) iku bakal nekakake ganjaraning Pangeran, mulane padha diangkaha bisane tansah tumindak, kang nocogi karsaning Pangeran (manut tuntunan tengen).

#### Adeg-adeg kang Kaping Papat: Patrap Panembahing Raga (Kawula) Marang Roh Suci lan Pujiane

Sawuse sira mangerti marang teges-tegese patrap panembahing raga (kawula) marang Roh Suci, lan liya-liyane kaya kang wus tinuturake ing dhuwur, samengko padha sumurupana mungguh patrape lan pujianing panembahe jiwa kang isih mudha mau, kaya ing ngisor iki.

1. Ngadeg Madhep ing Keblat

Ngadeg jejeg madhep mangulon, niyate wus dumunung aneng krenteging atine, nuli ngluhurake asmane Pangeran. Dene patrape: tangan loro kajunjung munggah, kaprenah sakiwa tengening kuping, rada benggang sawatara, kalawan angucap ing sajroning batin mangkene. Dhuh, Suksma Kawekas, inggih amung Tuwan ingkang dados Pangeran kawu/a, inggih amung Tuwan ingkang dados Sesembahan kawu/a, inggih amung Tuwan ingkang Maha/uhur, inggih amung Tuwan ingkang Mahasuci, inggih amung Tuwan ingkang Mahaadil, inggih amung Tuwan ingkang nguwasani sadaya alam saisinipun.

2. Sedhakep
   Sarampunge anggone muji mangkono mau, tangane banjur sedhakep: epek-epek kang kiwa katumpangake ing dhadha kaprenah arah-arahe jantung, dene epek-epek kang tengen, tumumpang ing sadhuwure epek-epek kang kiwa, raine rada tumungkul sawatara, kanthi angucap ing sajroning batin mangkene. Dhuh, Suksma Kawekas, kawula mituhu dhateng sadaya dhawuh Tuwan, ingkang lumantar Utusan Tuwan, inggih Suksma Sejati, ingkang dados Utusan Tuwan, tuwin dados Panuntun saha Guru kawula ingkang sejati.

3. Tumelung
   Sarampunge anggone ngucap mangkono mau, nuli nelungake badane, patrape: badan tumungkul, tangan kiwa tengen anggoceki dhengkul kiwa tengen, sikile ngadeg jejeg, geger tumekaning sirah tumelung warata, nuli ngucapake mangkene. Dhuh, Suksma Sejati, kawula wonten ing panguwasa Paduka, dene Paduka wonten panguwasanipun Pangeran Sejati.

4. Sujud
   Sarampunge anggone ngucap mangkono mau, nuli sujud, patrape: bathuk sumeleh ing lemah (klasa), tangan kiwa tengen uga kapadalake ing lemah (klasa), dhengkul sumeleh, drijining sikil kiwa tengen uga madal ing lemah (klasa), kanthi ngucapake mangkene. Dhuh, Suksma Kawekas, inggih amung Tuwan ingkang dados Pangeran kawula, inggih amung Tuwan ingkang dados Sesembahan kawula, inggih amung Tuwan ingkang Mahaluhur, inggih amung Tuwan ingkang Mahasuci, inggih amung Tuwan ingkang Mahaadil, inggih amung Tuwan ingkang nguwasani sadaya alam saisinipun. Dhuh, Suksma Kawekas, inggih amung Tuwan ingkang ngasta sagung karahayon, kawula nyuwun supados Tuwan ayomi, kawula nyuwun supados Tuwan paring panggesangan, ingkang dados kekiyataning gesang kawu/a, saha kawu/a nyuwun mugi katebihna saking panggodha rencananing para ib/is, kawu/a nyuwun supados kawu/a Tuwan sUCf2kaken, kados dene kasucian Tuwan.

s. Lungguh Timpuh
Sarampunge anggone memuji lan nyenyuwun mangkono mau, nuli lungguh timpuh. Dene patrape supaya kena dianggo ambedakake: sadurunge adegan kang pungkasan, lan sawuse adegan kang pungkasan, iku mangkene.

Tumrap sadurunge adegan kang pungkasan, patrape: geger jejeg, bokong sumEM􀀲h ing tlapakan kiwa tengen, dene tlapakane loro pisan sumeleh ing lemah (klasa), tangane kiwa tengen tumumpang mangkureb aneng sadhuwuring dhengkul kiwa tengen.

Tumrap ing sawuse adegan kang pungkasan, patrape: geger jejeg, bokong sumeleh ing lemah (klasa), sikile kiwa katekuk sumeleh ing lemah (klasa), kaprenah sangisore sikil tengen, dene sikile tengen katekuk tumumpang ing sadhuwure sikil kiwa, drijine sikil tengen madal lemah utawa sumeleh, lan tangane kiwa tengen tumumpang mangkureb, ing sadhuwuring dhengkul kiwa tengen. Saben-saben salungguhan saka adegan kang wiwitan tumeka kang pungkasan, iku pujiane padha wae, mangkene.

Dhuh Suksma Kawekas, kawu/a martobat ing Tuwan, kanthi aprasetya boten badhe tumindak, ingkang boten kados dhawuhing Utusan Tuwan. Kawu/a nyuwun supados sadaya dosa kawu/a, ka/ebura dening Utusan Tuwan, inggih Suksma Sejati, ingkang dados Panuntun kawu/a saha Guru kawu/a ingkang sejati, inggih ingkang ngasta panguwasa Tuwan.

Sawuse ngucap mangkono mau, yen durung tumeka adegan kang pungkasan, nuli bamban adegan maneh, patrape lan pujiane padha wae kaya adegan kang wiwitan, mangkono ing sabanjure, kongsi adegan kang pungkasan.

Pungkasane Sawuse lungguh timpuh kang pungkasan, kanthi angucapake tetembungan kaya kang wus kasebut ing dhuwur, nuli dipungkasi ing eling (dhikir) kang kaucapake ing lesan utawa mung dibatin wae, dene elinge mangkene: Allah, Allah, Allah, ... ing sabanjure, kongsi tandhes tumeka ing telenging sanubari. Dene keh sathithike eling (dhikir) utawa suwene, manut sakuwate dhewe-dhewe, utawa sarilaning atine, ora diwatesi, waton bisane tuwajuh, yaiku ciptane mindeng sawiji marang Suksma Kawekas, kang maringake karahayone marang Roh Sucine lumantar Suksma Sejati.

Sarampunge anggone eling (dhikir) nuli noleh mangiwa, kanthi ngucap mangkene.

Pidananing Pangeran, badhe katampi para angkara ing budi. Nuli noleh manengen, ngucap mangkene. Ganjaraning Panger an, kaparingna dhumateng kawu/a ingkang rahayu ing budi.

### Bab 3 Teges-teges kang Gegandhengan kalawan Panembahing Roh Suci marang Suksma Sejati

#### Adeg-adeg kang Kapisan Wancining Panembah lan Tegese

Tumrap panembahing jiwa kang wus diwasa, iku ing sajrone sadina sawengi, kena katindakake telung rambahan (telung waktu), yaiku:

1. Wayah suruping srengenge (magrib), panembahe telung adegan.
2. Wayah tengah wengi (lingsir wengi), panembahe uga telung adegan.
3. Wayah bangun raina (subuh), panembahe uga telung adegan.

Mungguh wigatine wanci telung rambahan mau, tumrap panembahe jiwa kang wus diwasa, andarbeni surasa mangkene.

Wayah surup (magrib) iku dumunung ana antarane raina (padhang) lan wengi (peteng), dene wayah subuh iku dumunung ana antarane wengi (peteng) lan raina (padhang). Sakaro-karone iku padha darbe teges lan aweh sasmita, marang wanci antarane turu lan melek, utawa kosok baline. Karepe anggone manembah iku kang nganti bisa luyut, yaiku kang nganti bisa nyilemake ciptane, munggahe maneh nalare (angen-angene), saka jaman karamean marang jaman kaheningan. Dene bisane oncat saka jaman karamean iku, yen ciptane wus bisa kapisahakesaka utek. Yen bisa mangkono, iya bakal bisa nampani nugrahaning Pangeran, kang awujud tumetesing dhawuh pangandika, kang lumantar Ingsun (Suksma Sejati), samano mau manawa wus pinarengake dening Pangeran, manut kasuciane lan satatar drajate.

Dene wayah tengah wengi, iya wayahe sid hem kekayon, ora ana mobah-mosiking gegodhongan lan sapanunggalane, iku ora mung aweh sasmita, yen ing waktu iku sepi nyenyet lan tid hem pramanem wae, nanging uga nyasmitani, manawa kang manembah mau wus bisa anglungguhi (angenggoni) katentremaning Pangeran. Dadi karepe: kawula wus kapengin dumunung aneng alam katentreman, iya alame kang sejati, iya ing kadhatoning Pangeran, kang wus ora ana karamean maneh, kajaba mung katentreman kang jinem, mangkono mungguh wigatine tengah wengi mau.

Dene kehing panembah ana telung adegan, iku sejatine mung aweh sasmita marang kabutuhaning jiwane kang asipat telu (Tripurusa), anggone sumedya bali marang Pangeran maneh.

#### Adeg-adeg kang Kaping Pindho

Teges-teges kang Gegandhimgan Kalawan Patraping Panembah

Tumrap tegese ngadeg jejeg, lan adheping keblat, ing atase panembahe jiwa kang wus diwasa, iku wus ora beda karo katrangan kang wus tinutur ing dhuwur, yaiku kaya katrangan panembahe jiwa kang isih mudha. Mung bedane wiwit nalika ngluhurake asmaning Pangeran lan sabanjure, iku andarbeni teges lan surasa kang luwih jero, terange mangkene.

Nalika ngluhurake asmaning Pangeran, kalawan anjunjung munggah tangane loro pisan, iku patrape uga beda. Tumraping tataran iki, jempolaning tangan kiwa tengen katempelake poking kuping kiwa tengen, iku asung sasmita: ing sawuse Roh Suci ngakoni marang Pangeran lan Sesembahane kang sejati, Roh Suci kang samengko wus unggul saka napsune patang prakara, lan kang samengko anggenteni dadi kawula, iku wus kapengin bali marang Pangeran (Suksma Kawekas) amargayunaning Pangeran, iku Suksma Sejati, kang dadi Panuntun lan Gurune kang sejati. Mula ing nalikane sedhakep lan ngadeg jejeg, iku aweh sasmita anjumenengake kaallahane, kang sasana ing telenging batine, sarana masrahake dhirine marang tuntunaning Suksma Sejati, kalawan angulungake gegamane, yaiku ciptane, kaya dene katrangan kang wus kasebut ing ngarep. Dene sedhakepe iku aweh sasmita loroning ngatunggal, yaiku panunggaling Roh Suci lan Suksma Sejati.

[^58]: Katrangan bab margi punika, boten kenging kapacak ing mriki, amargi inggih amung para ingkang temen-temen anggening mituhu, netepi kuwajibaning kawula dhateng Pangeran, ingkang badhe nampi piwulang bab punika saking Suksma Sejati (Guru Sejati) piyambak.

Sarehning samengko wus mangerti, manawa Roh Suci ora mung kudu manut utawa masrahake dhirine dalah gegamane marang Suksma Sejati wae, nanging uga ngangkah bisane siji lan Guru Sejatine, mula panembahe wus tanpa tumelung maneh, nanging ing sarampunge saka ngadeg, nuli terus sujud wae, kang ateges manawa kahananing uripe samengko iki, wus bisa utawa kudu bisa nyilemake hawa napsune patang prakara lan ciptane marang jaman kaheningan, kang uga bakal diterusake bisane nyilemake angen-angene (nalare) marang jaman kaheningan utawa jaman katentreman, bisane nunggal kalawan Suksma Sejati, kang dadi Panuntun lan Gurune kang sejati. Nanging tataran iki, sejatine dadi pancadan, mlembaring panembah saka panembahing jiwa kang wus diwasa, marang panembahe jiwa kang wus luhur ing budi. Dadi uripe samengko iki, bebasane mung kari kawula lan Gusti. Kang dadi kawula yaiku Roh Suci kang nunggali Suksma Sejati, dene kang jumeneng Gusti yaiku Suksma Kawekas.

Satangine saka sujud kang pungkasan, nuli lungguh timpuh, kalawan tangane loro cumadhong nadhah amin, iku wigatine mangkene.

Lungguhe timpuh samengko iki, ateges wus bisa angenggoni wataking bumi, yaiku ngenggoni watak kasabaran. Amarga bumi iku sanadyan digaru, diluku, kaidak-idak, lan sapanunggalane maneh, ewa samono tansah aweh kabecikan marang manungsa lan kewan, kayata: aweh pangan kang tuwuh saka wulu pametune bumi, lan sapanunggalane maneh. Mula panembahe jiwa kang wus diwasa iku sesucine iya kudu bisa anglungguhi kasabaran, kaya wataking bumi mau. Dadi tegese lungguh timpuh ing kene iki, uga anyasmitani: manawa Roh Suci wus bisa nelukake napsune patang prakara, mulane iya banjur bisa antuk kasucian, yaiku nglungguhi watak sabar.

Dene tangane loro nglumpuk dadi siji, cumadhong nadhah amin, iku aweh sasmita: manawa kawula wus bisa ngumpulake angen-angene tetelu kang ingaran pangaribawa, prabawa, kamayan, aneng telenging sanubari, sarana misahake pangaribawane (cipta utawa pikire) saka utek, kang tinalenan ing napasing urip, sarana dhikir kang disuhi eling, kongsi tumeka utawa silem ing jaman kaheningan utawa katentreman.

#### Adeg-adeg kang Kaping Telu: Patraping Panembah lan Pujiane, Tumrap Panembahing Roh Suci Marang Suksma Sejati

Sawuse nyumurupi teges-tegese lan wigatine panembahing jiwa kang wus diwasa, samengko banjur nyumurupi patrap-patrape lan pUjiane, kaya kang kacetha ing ngisor iki.

1. Ngadeg Madhep ing Keblat
   Ngadeg jejeg madhep mangulon, niyate wus dumunung aneng krenteging ati, nuli ngluhurake asmaning Pangeran, patrape: tangan loro kajunjung munggah, jempolane tangan kiwa tengen, katempelake ing poking kuping kiwa tengen, kanthi ngucapake pujian ing dalem batin mangkene. Dhuh Suksma Kawekas, inggih amung Tuwan piyambak, ingkang dados Pangeran kawufa sejati, inggih Sesembahan kawufa ingkang sejati.

2.Sedhakep
Sarampunge anggone ngucap mangkono mau, tangane nuli sedhakep, patrape padha wae kaya sedhakeping panembahe raga (kawula) marang Roh Suci, kalawan angucapake mangkene. Dhuh Suksma Sejati, inggih Panuntun kawufa sejati, inggih Guru kawufa ingkang sejati, kawufa wonten ing panguwasa Paduka, dene Paduka wonten panguwasanipun Pangeran Sejati. Kawufa mugi katuntuna saking pepeteng dhumateng pepadhang sejati, saking margi panasaran dhumateng margi feres, tuwin saking panggenan karisakan dhumateng kamufyan fanggeng, inggih ing kadhatoning Pangeran Sejati.

3. Sujud
   Sarampunge anggone ngucap mangkono mau, nuli terus sujud, patrape padha wae kaya dene sujude panembahing raga marang Roh Suci, kalawan angucap mangkene. Dhuh, Suksma Kawekas, inggih amung Tuwan piyambak, ingkang dados Pangeran kawula sejati, inggih Sesembahan kawu/a ingkang sejati. Sarampunge anggone memuji, nuli terus ngadeg (bamban adegan maneh), kongsi ganep telung rambahan, dene patrap lan pUjiane padha wae, kaya kang wus kelakon ing adegan sapisan.

4. Lungguh Timpuh
   Manawa wus ganep telung adegan, satangine saka sujud, nuli lungguh timpuh, patrape padha wae kaya dene lungguh timpuh kang pungkasan, ing panembahing raga marang Roh Suci. Kabeh peranganing badan sarwa sumeleh, ora ana kang methentheng. Mung wae nalikane lungguh timpuh mau, tangane loro pisan kajunjung munggah, kakumpulake nadhah amin, yaiku: epek-epek kang tengen, tumumpang ing sadhuwure epek-epek kang kiwa. Lebu wetuning napas, kasipatna marang tangane kang cumadhong nadhah amin mau, kanthi binarengan ing eling (dhikir) Hu, kaucapake ing dalem batin, manut lebu wetuning napas kalawan sareh. Napas lumebu lan metu elinge (dhikire) padha wae. Ing sajrone eling (dhikir) mau, angen-angene kakumpulake dadi siji aneng telenging sanubari, kanthi angelingi Guru Sejati (Suksma Sejati), kongsi tumeka ing kaheningan, utawa silem ing dalem katentreman. Dene suwene anggone ngeningake ciptane kalawan eling mau, gumantung marang karepe kang manembah, utawa manut sawudharing ciptane saka kaheningane, kang cendhak dawane utawa sadhela lan suwene ora perlu diwatesi, manut kekuwatane dhewe-dhewe, amarga sejatine waktu sadhela kang bisa hening, iku luwih becik katimbang suwe kang ura.

Minangka tandha pamudhare, tangane loro kang nadhah amin mau, nuli kaudhunake sawatara, banjur kajunjung munggah maneh, kanthi dibenggang ngiwa nengen, binarengan ing pangucap: Satuhu. Karepe: kawula aprasetya temen-temen anetepi tuwin angestokaken sadaya piwulangipun Sang Guru Sejati (Suksma Sejati).

### Bab4

<br/><audio controls><source src="https://satyaaditech.github.io/audiolib/ssj/62%20Bab%204%20Teges%20-Teges%20Kang%20Gegandhengan%20Kalawan.mp3" type="audio/mpeg"></audio><br/>

#### Teges-teges kang Gegandhimgan Kalawan Panembahing Suksma Sejati Marang Suksma Kawekas

#### Adeg-adeg kang Kapisan

Adheping Keblat, Wancining Panembah lan Tegese

Tumrap adheping keblat, wus ora ana bedane kalawan katrangan kang wus kasebut ing ngarep. Dene wancining panembah, uga padha kaya dene wancining panembahe Roh Suci marang Suksma Sejati, mung kaceke: wus tanpa adegan sarta tumandanging badan (raga), nanging mung kalawan lungguh sila tumpang (suku tunggal). Dadi kang padha mung wancining panembah sarta tegese, yaiku:

1. Wayah suruping srengenge (magrib).
2. Wayah lingsir wengi (tengah wengi).
3. Wayah metuning pajar kang bener (subuh

#### Adeg-adeg kang Kaping Pindho

Tegese Lungguh Suku Tunggal lan Liya-liyane Sasmita

Mungguh karepe lungguh suku tunggal (sila tumpang) tumrap panembahing jiwa kang wus luhur ing budi, iku kajaba ateges wus bisa nglungguhi watak utama limang prakara (rila, narima, temen, sabar, lan budi luhur), amarga dhirine kang asor (napsu patang prakara lan angen-angene tetelu) wus kawasesa (teluk), uga aweh sasmita, manawa ing sejatine wus ora ana sesinggetan kang amatesi panunggaling Tripurusa, amarga kabeh warana wus kabuka, mula teteluning sipat wus kumpul dadi siji, utawa nunggal saedhat. Dadi panembahe jiwa kang wus luhur ing budi, iku kaya upamane Sang Patih kang manembah Sang Ratu ana ing dalem kadhatoning Sang Nata.

Terange: Pangeran lan Ingsun (Suksma Kawekas lan Suksma Sejati) wus dumunung aneng kang padha manembah utawa nunggal kalawan Roh Sucine, dadi panembahe mau kaya pepindhane sapatemoning Sang Patih lan Sang Nata, ing dalem kadhatoning Sang Nata, iya panunggaling-Sun kalawan Pangeran ing kadhatoning Pangeran, kang sasana ing telenging uripe kawula. Mula panembahing tataran iki, kena ditembungake: kang manembah Ingsun, kang sinembah uga Ingsun,amarga Ingsun iku sipating Pangeran, kang sasana ing telenging batine para kawula sawiji-wiji.

Dene ing sabubaring manembah, nganggo dipungkasi tumenga mandhuwur kaping telu, sarta tumungkul kaping telu, iku karepe aweh sasmita, rehning dheweke isih tumitah aneng donya utawa isih ngrasuk busana, mula iya isih ngelingi anggone dadi kawula, amarga isih kaya pepindhane wayanganing srengenge, kang katon ing sajroning wadhah isi banyu, yaiku isih ana antaraning dhuwur lan ngisor. Kang aneng dhuwur (kang ora binusanan) iku tetep Gusti, dene kang dumunung ana ngisor (kang binusanan), iku tetep kawula.

mulane iya isih angelingi marang Pangeran lan Utusane kang langgeng, lan eling marang Roh Sucine, anggone isih ngrasuk busana (tinitah dadi kawula). Ewa samano yen panunggale mau wus bisa tetep, ora mung kadhang kala wae, nanging sadina-dinane utawa ing kabeh waktu, wus ora bisa wudhar saka panunggale, panembahe mau iya banjur salin patrap utawa carane, kang durung perlu Ingsun dhawuhake samengko, amarga bab iku bakal padha dikawruhi dhewe, wus tanpa pituduh maneh, kajaba kalawan kawicaksananing Pangeran, manawa wus bisa tumeka ing panembah kang sampurna iki.

Ing sabanjure nuli mengo mangiwa lan manengen, iku ateges teteping prasetyane, anggone ora bakal manut tuntunan kang mangiwa, nanging terus tetep anggone manut tuntunan kang manengen, yaiku kang anjog marang kadhatoning Pangeran Sejati.

Dene sakabehing puji kang dadi ucap-ucapaning panembah, iku kabeh mung dumunung piwulang marang dhirine dhewe, ginawe mitulungi angelingake atine, marang sipat-sipat kaagungan, kaluhuran, panguwasa, kasucian, lan adiling Pangeran, dimen bisa nuntuni marang wewatekan kang becik, lan geleme andhap asor marang Pangeran, ora gumedhe utawa mukir marang Pangerane kang sejati, nanging tansah ngangkah bisane runtut kalawan karsaning Pangeran, manut marang tuntunaning Utusane kang langgeng, kang dadi Panuntun lan Gurune kang sejati. Mangkono mungguh teges-teges lan wigatine patrap-patraping panembah, lan liya-liyane, kang gegayutan kalawan panembah telung tataran mau kabeh.

#### Adeg-adeg kang Kaping Telu: Patraping Panembah lan Pujiane, Tumrap Panembahing Suksma Sejati Marang Suksma Kawekas

<br/><audio controls><source src="https://satyaaditech.github.io/audiolib/ssj/63%20Adeg%20-%20Adeg%20Kang%20Kaping%20Telu.mp3" type="audio/mpeg"></audio><br/>

Sawuse mangerti marang teges-teges lan surasane panembahing jiwa kang wus luhur ing budi, samengko ngawruhi patrap-patrape, kaya kang kacetha ing ngisor iki.

Lungguh sila tumpang (suku tunggal) madhep mangulon. Kang ingaran suku tunggal ing piwulang iki, yaiku lungguh sila tumpang utawa sila bares. Yen sila tumpang patrape: sawuse sila, sikil kang kiwa kaunggahake tumumpang pupu tengen, dene sikile tengen, uga kaunggahake tumumpang pupu kiwa, kang banjur wujud prapatan, lan kaangkah dhewe kapenake. Tangan kiwa tengen tumumpang mangkureb ing dhengkul kiwa tengen, sumelehing tangan ora mathentheng, nanging mung sakepenake, geger jejeg, sirah kaangkah dhewe sakepenake, supaya ora cengeng. Mung wae ing nalikane memuji, yaiku ing sadurunge dhikir angeningake cipta lan angen-angene, raine radha tumenga mandhuwur sawatara, kanthi angucapake pujian ing dalem batin mangkene.

Dhuh Suksma Kawekas, inggih Pangeran kawula sejati, inggih Sesembahan kawula sejati, ingkang murba masesa lan anguwasanijagat ageng lan jagat alit, inggih sadaya alam-alam saisinipun. Ingkang Mahaluhur, ingkang Mahasuci, ingkang Mahaadi/, tuwin ingkang Mahaasih dhateng sadaya kawulanipun. Kawula nyuwun pangapunten Tuwan, tumrap sadaya dosa kawula, ingkang sampun kawula lampahi dumugi dinten punika, ingkang kajarag tuwin ingkang boten kajarag. Kawula martobat ing Tuwan, kanthi aprasetya boten badhe tumindak ngiwa malih, kawula nyuwun pangayoman Tuwan, sageda tansah tumindak ing margi leres, inggih margi utami, saha sageda angsal pepadhang, inggih saking soroting Pangeran, punapa dene sageda kalunturan ing ilining daya kekiyataning sih saha karahayon Tuwan, supados kawula saged angestokaken sadaya dhawuh-dhawuh Tuwan, ingkang lumantar Utusan Tuwan, inggih Suksma Sejati, ingkang dados Panuntun kawula, saha Guru kawula ingkang sejati.

Sarampunge anggone ngesthi mangkono mau, raine nuli ngeblat jejeg, kaangkah dhewe sakepenake, supaya ora cengeng, kanthi ngumpulake angen-angene tetelu, silem ing dalem jaman kaheningan, ingtelenging sanubarine, kalawan tali lebu wetuning napas kang sareh, dianggo angelingi Suksma Kawekas, sarana eling (dhikir) Hu-Allah kaucapake ing batine. Napas lumebu kalawan anyebut Hu, napas metu dibarengi kalawan anyebut Allah. Mangkono mau kongsi tumeka ing kaheningan, bebasane mung kari keketeging jantung wae, amarga napas kaya wus ilang babar pisan, dening sileming angen-angen kang nganti bebles tumeka ing awang-uwung, iya panggonan kang suwung, dunung jumeneng Ingsun. Bab iki bakal padha dirasakake dhewe dening para kang padha anglakoni, mula ora perlu diterangake, amarga wus ora ana pepindhane. Dene sapira suwene bisane tumeka ing kaheningan kang mangkono mau, iku manut kanugrahan kabukaking waranane Tripurusa, kang ingaran: pangaribawa, prabawa, lan kamayan. Iki bakal katerangake sawatara aneng seje bab ing buri.

Pungkasane
Minangka tandha pamudhare, rai tumenga mandhuwur, nuli tumungkul mangisor, mangkono kongsi rambah kaping telu. Sarampunge nuli noleh mangiwa, banjur noleh manengen. Rampung.

Dene ucap-ucapane kaya ing ngisor iki.

Tumenga Mandhuwur kang Sapisan
Angucapake mangkene.

Dhuh Suksma Kawekas, inggih amung Tuwan Pangeran kawula sejati,
inggih Sesembahan kawula ingkang sejati.

Tumungkul Mangisor kang Sapisan
Angucapake mangkene.
Kula tetep dados kawula, inggih kawulaning Pangeran Sejati.

Tumenga kang Kaping Pindho
Angucapake mangkene.
Dhuh Pangeran, kawula wonten ing tuntunanipun Utusan Tuwan, inggih Suksma Sejati, ingkang dados Panuntun kawula, saha Guru kawula ingkang sejati.

Tumungkul kang Kaping Pindho
Angucapake mangkene.
Dhuh Suksma Sejati, kawu/a mituhu dhateng tuntunan Paduka, inggih tuntunan dhateng margi teres, ingkang sanyata atas karsaning Pangeran Sejati.

Tumenga kang Kaping Telu
Angucapake mangkene.
Dhuh Suksma Sejati, inggih Panuntun kawu/a sejati, inggih Guru kawu/a ingkang sejati, mugi Paduka anuntun kawu/a, saha angayomi kawu/a, supados kawu/a saged anindaki dhawuh Paduka, inggih dhawuhing Pangeran Sejati.

Tumungkul kang Kaping Telu
Angucapake mangkene. Panembah kawu/a dhateng Pangeran, panembah kawu/a dhateng Utusan, punika kuwajiban kawu/a.

Mengo Mangiwa
Mengo mangiwa, kanthi ngucap mangkene. Dhuh Pangeran, kawu/a aprasetya boten badhe /umampah ing margi panasaran, inggih margi ingkang anjog ing pepeteng.

Mengo Manengen Nuli mengo manengen, kanthi ngucap mangkene. Dhuh Pangeran, kawu/a /umampah ing margi teres, inggih margi ingkang anjog ing ngayunaning Pangeran.

Rampung

### Bab 5 : Prabot-prabot lan Katrangan Liya-liyane kang Perlu, Gandhenge Kalawan Panembah Telung Tataran

<br/><audio controls><source src="https://satyaaditech.github.io/audiolib/ssj/64%20Bab%205%20Prabot-%20Prabot%20Lan%20Katrangan.mp3" type="audio/mpeg"></audio><br/>

#### Adeg-adeg 1 : Katrangan Pujianing Panembah, Pigunane Patrap sarta Wancining Panembah kang Wus Tinamtokake

Wruhanira, satuhune kabeh ucap-ucapaning panembah telung tataran, iku sanadyan beda-beda ukarane, nanging sejatine iya padha wae pakolehe marang kang padha nglakoni, amarga iku wulang wuruk marang awake dhewe, sarta ginawe mitulungi atine, bisane tetep elinge marang kuwajibaning kawula, kang wus dadi sesanggemane, nalika Roh Suci arep tinurunake marang donya. Sakawit bisane eling marang Pangeran, iku yen sarana pitulunganing angen-angen, kang dikebaki (diiseni) eling utawa dianggo ngeling-eling marang sipat-sipating Pangeran sarta prasetyane. Iku yen ajeg ing saben dinane, bisa nuntuni marang kaundhakane, anggone sumedya ambadan eling, lan anggone nedya nenuci dhirine, yaiku ulah kalakuan becik, lan liya-liyane kang gegayutan kalawan kuwajiban-kuwajibaning kawula, kang wus padha dadi sesanggemane. Nanging yen wus bisa eling ora kalawan ngelingeling, kabeh ucap-ucapan utawa pujian, apa dene solahing raga, iku tumrap dheweke dumunung kautaman.

Dene patraping panembah lan wancine, iku uga anggawa piguna, kang ambiyantu marang kelakoning sedyane, amarga patrap lan wanci kang wus tinamtokake mau, padha darbe teges dhewe-dhewe, kang bisa makolehi marang tumindake, manawa direteni karepe, kanthi dilakoni manut wanci lan patrap kang wus tinamtokake. Wanci mau kajaba wus kapilihake kang pakoleh ditindaki, ajeging wanci iku uga bisa nenangi marang elingan. Yen kaelingane saya diwasa, bisa nenangi marang kalantipane. Amarga panggraitane saya alus, nuli bisa nampani sasmita lan sapanunggalane bab kang samar-samar. Dene patrap-patrap obahing badan lan anggotane, kang ditindakake kanthi dielingi karepe, iku bisa ngrancagake kabadaning watak kang dikarepake. Mula wanci lan patrap mau, iya dudu tatanan kang tanpa kawicaksanan, kang ora ana tegese lan pigunane babar pisan, tumrap marang para kang padha

anindaki, nanging iku sawijining tatanan kang wus diangkah, supaya bisa makolehi marang kang padha anindaki, mulane tumraping drajat kang kahanane isih perlu ditata, supaya runtute iku iya ora prayoga, upama ngremehake utawa ninggal tatanan mau, amarga runtuting raga kalawan napsu-napsune, dalah angen-angene, kang nocogi karsaning Pangeran, iku perlu tumrap sing sapa kang padha anggayuh kasunyatan. Jalaran iya karuntutan iku, kang dadi dedalane sakawit, bisane tumeka ing kasunyatan kang padha digayuh. Runtut iku babaraning kawicaksanan, kang agawe tata lan susilaning jagat cilik. Runtuting jagat cilik, amimbuhi lan maweh karaharjaning jagat gedhe, amarga jagat gedhe iku uga kawengku ing jagat cilik. Mula karusakaning jagat cilik, tegese: ora tatane lan ora susilane jagat cilik, iku uga angrusakake (angrubeda) tata tentreming jagat gedhe.

Wruhanira, satuhune panembah iku iya mung siji, anane kaperang dadi telung tataran, lan bineda anggone ngarani, iku mung manut marang undha usuking drajate batine. Sakawit anggone golek pangayomaning Pangeran, sarana katuntun Roh Sucine, munggah maneh katuntun Guru Sejatine (Suksma Sejatine), bebasane kongsi luluh kalawan Suksma Sejatine, lan ing sabanjure katuntun Suksma Kawekas, kongsi luluh kalawan Suksma Kawekas.

Mangkono mungguh peprincen uruting tataran kang dilakoni, yen ta kabedak-bedakna, murih titining kawruh, nanging satuhune tetelune iku siji (nunggal saedhat), amarga kasucian tetelu mau, kabeh padha dene sipating Pangeran kang Mahaagung. Mung wae rehning panunggaling Tripurusa, kang binusanan ing anasir patang prakara, iku nuli nganakake sesinggetan (warana telung prakara), kang ngaling-alingi antarane Roh Suci lan Suksma Sejati, Suksma Sejati lan Suksma Kawekas, mulane supaya bisa ambuka warananing Pangeran mau, tumindake uga banjur nganakake pamilah ing atasing panembah, lan katamtuaning sesucine, supaya anggampangake laku anggone sumedya malembar marang laku panunggal.

Sesucine raga wus kinawruhan sarana banyu, nanging sesucining batin, ora cukup mung angumbah ragane wae, nanging iya kudu kalawan mangun watak utama (budi pakerti kang becik), kaya upamane pituduh kang wus pinacak aneng layang Dalan Rahayu ing perangan: Budi Darma, lan liya-liyane bab kang gegayutan kalawan pamanguning watak utama. Awit saka iku tumrap panembahing raga marang Roh Suci,

kajaba sesuci kalawan banyu, uga sinartan ngunjara hawa napsu kanthi pracaya lan mituhu, yaiku mituhu marang kabeh dhawuh lan angedohi pepacuh. Tumrap panembahe Roh Suci marang Suksma Sejati, kajaba pracaya lan mituhu, uga sinartan ing watak: temen, narima, lan sabar. Dene tumrap panembahing Suksma Sejati marang Suksma Kawekas, sesucine kajaba wus bisa anetepi pracaya lan mituhu, uga kanthi andarbeni watak utama limang prakara, yaiku: rila, narima, temen, sabar, lan budi luhur.

Sanadyan kabeh mau ora ana watesane tumrap kang padha nglakoni, nanging supaya pakoleh anggone nglakoni, prayogane iya kudu manut marang katamtuan kang dadi prabote, supaya runtute. Mula kaukura dhewe kalawan kekuwatane, supaya bisa laras kalawan dalan kang nedya diambah, kongsi tumeka ing tataran kang dhuwur dhewe, kanthi rancag lan slamet.

Wruhanira, satuhune manembah marang pepethaning Pangeran, iku panembah kang keliru, mangkono uga manembah marang asmane Pangeran, iku durung sampurna panembahe. Kaya dene Sang Patih manembah gambar utawa recane Sang Ratu iku keliru, mangkono uga manawa Sang Patih manembah Sang Ratu saka ing dalem kapatihan (mung manembah asmane), iku iya durung sampurna panembahe. Dene panembah kang sampurna, iku yen Sang Patih manembah Sang Ratu, aneng sajroning kadhatone Sang Nata, kaya kang wus tinutur ing ngarep, terange mangkene.

Ing dhuwur wus anerangake manawa warana kang nyingget panunggaling Tripurusa iku ana telung prakara, dadi yen Sang Patih nedya lumebu marang kadhatone Sang Nata, iya kudu bisa ambuka waranawarana mau. Sumurupa, mungguh kang ingaran warananing Pangeran, iku: maya (kamayan). Maya iku aling-aling kang gedhe dhewe utawa kang luhur dhewe, kang andarbeni: prabawa lan pangaribawa. Dene kang sinebut maya iku budi utawa pangerti, tembunge Arab: akal, prabawa iku nalar, lan pangaribawa iku pikir utawa cipta. Maya mau andarbeni karehrehan, yaiku napsu patang prakara. Dadi upama kadhatoning Pangeran, kang sasana ing telenging urip, iku kacandra suyasa, kena dipindhakake kaya dene kadhatoning Narendra kang pinageran ing beteng sap pitu.

Ing dalem saesap-esape, mawa gapura kang jinaga ing prajurit jaba lan prajurit jero. Kang kalebu prajurit jaba, yaiku sadulure papat (napsu patang prakara), dene kang kalebu prajurit jero, yaiku maya dalah andhahane (prabawa lan pangaribawa). Uga kena cinandra kaya dene omah kang siningget ing kamar-kamaran, kongsi pitung kamar. Kamar angka 1 tumekaning angka 4 dadi padunungane sadulure papat (napsu patang prakara), kamar angka 5 dadi padunungane Roh Suci, kang dadi aling-alinge (lawange): cipta utawa pikir. Kamar angka 6 dadi padunungane Suksma Sejati, kang dadi aling-alinge (Iawange): angen-angen utawa nalar, dene kamar angka 7 iku palenggahane Suksma Kawekas, kang dadi aling-alinge (Iawange), yaiku: maya utawa pangerti.

Manawa napsu patang prakara wus kalindhih, iku lawanging kamar angka 1 tumeka angka 4 wus menga sumeblak, dene lawanging kamar angka 5, 6, 7, isih nutup rapet. Mula lebune ing dalem kadhaton iku kudu saka ambukak lawang kang angka 5 dhisik, nuli kang angka 6, banjur kang angka 7. Kaya kang wus kapratelakake ing ngarep dhewe, kabukaking kamar angka 5 iku manawa cipta (pikire) wus silem ing dalem kaheningan, yaiku sarana misahake ciptane saka utek, Roh Suci nuli bisa nampani dhedhawuhaning Suksma Sejati (Guru Sejati). Manawa wus bisa nyilemake angen-angene (nalare) marang kaheningan, Roh Suci bisa nunggal utawa luluh dadi siji kalawan Suksma Sejati, anglungguhi dhamparing Guru. Dene yen wus bisa nyilemake maya ing kahanan heneng-hening utawa nyirep maya, banjur wus ora ana murid lan Guru, amarga wus siji kalawan Pangeran, nanging iya isih kena diarani Pangeran cilik, amarga isih dumunung ing jagat cilik. Yen maya wus sirep utawa meneng, iku ateges dumunung ing sadhuwuring budi, karepe: wus ora nganggo (kawengku) ing budi utawa pangerti maneh, nanging kuwasa nganggo kawicaksananing Pangeran, kaya dene katrangan kang wus Ingsun warahake aneng layang Dalan Rahayu, bab katrangane budi luhur.

Sarehning pambukake kamar angka 5, 6, lan 7, iku ora gampang yen ora antuk pitulunging Pangeran utawa nugrahaning Pangeran, mulane kawula iya kudu netepi wajibe dhisik, kang wus dadi sesanggemane, kaya upamane kang wus pinacak ing layang Hastha Si/a, Paliwara, Dalan Rahayu, lan sapanunggalane. Pepindhane kaya dene abdi kang setya tuhu marang bandarane, wus mesthi wae bandarane iya banjur asih marang abdi kang setya mituhu marang wajibe mau. Awit saka iku yen kawula pancen pracaya marang Pangerane kang sejati, iya kudu mituhu marang kabeh dhawuhing Pangeran kang lumantar Utusane, endi kang dipilih antaraning pituduh rahayu kang sanyata saka Pangeran. Yen ora utawa durung pracaya marang pituduh Ingsun, iya miliha pituduh rahayu kang mijil saka tuntunan Islam utawa Kristen, salah sijine, supaya bisa slamet anggone lumaku, tumekaning dalan sangkan parane, waton diantepi kalawan mituhu.

#### Adeg-adeg 2: Bab Sesuci Lair Batin

<br/><audio controls><source src="https://satyaaditech.github.io/audiolib/ssj/65%20Adeg-%20Adeg%202%20Bab%20Sesuci%20Lair%20Batin.mp3" type="audio/mpeg"></audio><br/>

Kasucian iku dadi praboting manembah, utawa anggon-anggoning kawula anggone nedya sumiwi ing ngayunaning Pangeran, mulane iya ora kena ditinggal, amarga iku kang minangka tata krama lan kasuciane, ing atase abdi kang mara sowan utawa ngadhep ratu gustine.

Sucining raga wus kinawruhan asarana banyu, dene patrape sesuci, diangkaha dhewe ing saprayogane, kang perlune kajaba resik, uga bisa agawe akas utawa trangginasing badan, ngilangi aras-arasen, lan sapanunggalane. Dene niyate uga wus dumunung aneng krenteging ati, anggone nedya sesuci. Sarehning sesuci mau tegese resik, dadi banyu kang dianggo sesuci, iku iya banyu kang resik, kang ora agawe lelara tumrap badane. Mungguh karepe sesuci kalawan banyu mili, iku aweh sasmita, anggone tumandang ngibadah kang ajeg, aja kongsi dhat nyeng, sadina manembah, rang dina ora, nanging kang lumintu kaya ilining banyu mau. Ewa samano rehning bakuning sesuci, iku dumunung ana batine, dadi yen ana kala mangsane kasepen banyu, utawa lagi alangan kang kepeksa nyingkiri marang gegepokan kalawan banyu, uga kena ora susah sesuci kalawan banyu. Dadi banyu mau iya perlu, uga ora perlu. Diarani perlu, amarga bisa gawe resiking badan, akasing badan, lan kasarasane. Dene anggone diarani ora perlu, iku yen kongsi nyababake dadi pepalang, kang murungake anggone arep manembah (eling). mulane anggonira arep eling mau, aja kongsi wurung, sabab kasepen banyu, nanging uga aja nganggep manawa banyu iku nora ana pigunane.

Sesucining Batin

Sucining batin iku ana rang prakara, yaiku sucining ati lan sucining cipta, angen-angen lan pangerti (karingkes: sucining angen-angen). Sucining ati bisa tinemu, yen wong wus bisa unggul saka napsune patang prakara, kang nuli andarbeni kalakuan becik utawa budi pakerti kang mulya. Dene sucining angen-angen bisa tinemu, manawa wong wus bisa misahake ciptane saka utek (jaman karamean) utawa nyilemake angen-angene ing dalem jaman kaheningan utawa katentreman, kaya dene katrangan kang wus tinutur ing dhuwur. Mula kasucian iku bakune dumunung aneng batine, manut satatar drajate dhewe-dhewe, kang nuli nganakake tataraning panembah, kaya kang wus diterangake ing ngarep.

#### Adeg-adeg 3 :Panggonan kang Dianggo Manembah

Kang luwih prayoga ing atase kang padha anglakoni, tumrap ana ngomahe dhewe-dhewe, iku miliha panggonan sacukupe, kang mung mligi dianggo papaning panembah, ora dianggo kaperluan liyane, kayata: dianggo turu, lan sapanunggalane. Dene yen ana paran, iya mung waton wus katon resik, iku wus cukup, amarga iku kalebu sawijining alangan, mesthi wae ora kaya yen ana ngomahe dhewe.

Papan mau ing sabisa-bisa kang resik, kang oleh hawa anyukupi, lan diwenehana gegandan kang wangi-wangi, saka wangining kembang utawa lenga wangi, perlu mung muwuhi kasarasaning badan, lan bisa narik reseping ati ing sajraning manembah, dadi ora ateges sesaji marang sapa wae, kajaba mung pakoleh marang kang manembah tumraping kasarasane lan narik jenake anggone manembah. Kaya bab iku wus ora perlu diterangake dawa-dawa mungguh ing pigunane.

#### Adeg-adeg 4 : Liya-liyaning Alangan, kang Gegandhimgan Kalawan Panembah

Sira padha pitakon bab kahanan-kahanan liya-liyane, kang dadi alanganing panembah, iku katrangan Ingsun kalawan ringkes mangkene:

1. Yen kapinujon lara, mangka ora bisa netepi sarat-sarate panembah kang wus tinamtokake, iku uga kena manut sakuwasane wae, umpamane: ora bisa ngadeg, kena kalawan lungguh, yen ora bisa lungguh, iya kena kalawan turon, kanthi angelingi patrap-patrape. Lan pujianing panembah, kena diueapake sarana lesan utawa mung binatin wae, perlune supaya lestaria elinge, anggone kumawula marang Pangeran, lan kuwajiban-kuwajiban kang wus dadi sesanggemane. Nanging yen wus ora bisa apa-apa, tegese wus rekasa ginawe ngelingi pujianing panembah, iya mung kari elinge marang Pangeran utawa Suksma Sejati wae, kang tinuntun sarana eling anut lebu wetuning napas. Ewa samano yen napase wus rekasa, iya mung kari elinge marang Pangeran wae (Suksma Kawekas) kang pinusthi ing dalem atine.

2. Nalikane anglakoni kuwajiban lair, kayata nindaki ayahan utawa parentahing ratu gustine, bendarane, lurahe, lan sapanunggalane, kang gegandhengan kalawan kuwajibaning pakaryane, utawa wus dadi kuwajibane, mangka wektune nglakoni ayahan mau, kapinujon ambarengi karo wancining panembah, iku ora ana pakewuhe nindakake pakaryan kang wus dadi kuwajibane, waton elinge aja kongsi dilirwakake, katata anut lebu wetuning napas, nanging diangkaha dhewe kang ora angribedi anggone nindakake ayahan mau. Sejatine kuwajibanira lair iku uga saperanganing panembah, dadi iya wus isi panembah, manawa sira tindakake kalawan lega liIaning ati, eling marang Pangeran, lan tanpa pamrih, kajaba mung karana netepi kuwajiban, sarampunge anggone nindakake ayahan mau uga kena banjur manembah.

3. Sa mono uga ing atasing kuwajiban anindakake budi darma, upamane ana beneana geni, utawa liya-liyane bebaya kasangsaran, kang kudu tumuli oleh pitu/unganira, mangka wancine ambarengi ka/awan waktuning manembah, iku uga ora ana pakewuhe mer/okake luwih dhisik, anggone anggarap kuwajibane budi darma mau, kanthi tandang tulung saperlune, lan ing sarampunge nuli nindakake manembah. Dene waneining manembah iku mungguhing Pangeran ora diwatesi, amarga wanei mau butuhing kawu/a dhewe, dadi sanadyan sira arep manembah kaping seket waktu utawa luwih ing saben dinane, iku iya kena wae, waton ora anglirwakake kuwajibanira liya-liyane.

4. Tumrap wong wadon kang lagi anggarap sari, lan kang mentas anglairake jabang bayi, sanadyan uga diwenehi kalonggaran, ora perlu nindakake manembah dhisik, nanging iya aja kongsi nglirwakake elinge marang Pangeran, kaya kang wus tinuturake aneng peranganing alangan kang kaping pindho. Ewa samano tumrap wong wadon kang anggarap sari mau, upama niyat anindakake manembah, manut sa rat-sa rat kang tinamtokake, uga kena wae, janji ora rumangsa reged badane, amarga sejatine kang dadi alangan, iku regeding ati kang isi rasa rumangsa isih reged badane, dadi yen atine isi pangrasa kang mangkono, panembahe iya ora sah.

5. Samono uga tumraping wong kang mentas saresmi, utawa ngetokake nutpah (mani), manawa lagi ana arale kasepen banyu, utawa alangan gegepokan kalawan banyu, kang nyababake kepeksa ora bisa sesuci adus jinabat, uga ora perlu dianggep dadi alangan anggone arep tumindak bekti (manembah) marang Pangeran. Amarga sejatine kang dadi alangan iku, manawa ing sajroning manembah eling marang tindak saresmi, iku kang angregedi atine, mula iya ora sah panembahe. Sarehning ora saben wong tumuli bisa ngilangake tabeting gagasan, tumrap lelakon utawa kahanan kang nembe dikawruhi utawa ditindaki, mula supaya bisa ngilangake rasa pangrasane, iya kudu disalini rasa pangrasa anyar. Upamane rumangsa durung suci amarga ora bisa oleh banyu (kasepen banyu), nuli sesuci kalawan lebu kang resik, iku wose iya mung supaya salin pangrasa: samengko wus suci. Mangkono banjur bisa narik marang jenjeming atine ing sajroning manembah.

#### Adeg-adeg 5: Panutuping Sabda

<br/><audio controls><source src="https://satyaaditech.github.io/audiolib/ssj/66%20Adeg%20-%20Adeg%205%20Panutuping%20Sabda.mp3" type="audio/mpeg"></audio><br/>

Ing sarampungipun paring katrangan, bab lampah-Iampahing panembah tigang tataran, dalah prabot-prabot saha tegesipun, Sang Guru Sejati (Suksma Sejati), lajeng mungkasi dhawuh pangandika, minangka panutuping sabda, kados ing ngandhap punika.

Siswa-siswaning-Sun kabeh, kaya kang wus Ingsun warahake ing ngarep, manawa kabeh piwulang Ingsun marang sira, iku pepadhang upamane, tumrap para kang lumaku aneng daIan peteng, utawa kaya pepindhane teken, tumrap para kang lumaku ing dalan sungil sarta rumpil, mula pituduh Ingsun utawa kabeh katrangan Ingsun kang wus kasebut ing dhuwur mau, iya ora Ingsun dhawuhake kalawan pameksa marang sira kabeh, kudu manut pituduh Ingsun iki, nanging mung gumantung aneng kamardikaning pamikirira dhewe-dhewe, dalan endi kang arep sira ambah, waton sira ing sabisa-bisa padha darbe pangangkah lumaku ing salah sawijining dalan bener (manengen) iya pituduh rahayu kang sanyata saka Pangeran, aja kongsi kesasar lumaku ing dalan simpangan, kang mangiwa parane, yaiku dalan kang ora bisa anjog ing pangayunaning Pangeran Sejati, iya kang sinebut Allah Taala, utawa Sang Rama, utawa Suksma Kawekas. Mula sing sapa durung utawa ora pracaya marang pituduh Ingsun, iya anggolekana saringaning pituduh rahayu, kang wus kamot aneng Quran utawa Injil, endi kang dadi cocoging atine, amarga sakaro-karone padha uga isi dhawuh-dhawuhing Pangeran kang Sejati.

Wruhanira, mungguh sejatining pracaya iku ora dumunung aneng angen-angen kang kena rusak (ora langgeng), nanging dumunung aneng jiwa, mula banjur tinembungake, manawa thukuling piandel kang sanyata, iku saka antuk nugrahaning Pangeran. Dadi pituduh kang bener utawa pepadhanging Pangeran, iku iya mung gumantung marang kang padha anampani, yen sinawang nyata iya nyata, yen sinawang keliru iya dudu, amarga iya mung Allah pribadi, kang anguningani (nekseni) kang nyata lan kang dudu. Sejatine ora ana apaapa, kang ana iku dudu.

Satuhu rahayu, para kang rahayu ing budi.

Tamat

## PEPENGET

<br/><audio controls><source src="https://satyaaditech.github.io/audiolib/ssj/67%20Pepenget.mp3" type="audio/mpeg"></audio><br/>
Nuwun, anyambeti atur kula kawrat ing bebuka, minangka panutup, kula ngaturi pepenget dhateng para marsudi, miturut dhawuh piwelingipun Sang Guru Sejati, kados ing ngandhap punika.

Ingkang sapisan, para marsudi sampun sami kasesa, age-age mituhu, manut kados sapitedahing serat Panembah punika. Langkung rumiyin perlu mangertos dhateng suraos, kados pundi wigatosing pangastuti. Amargi wosing panembah punika, dumunung wonten tulusing pangesthi, pelengipun ing dalem wardaya, sageda bebles anembus ing kadhatoning Pangeran, inggih Makam Ijabah, ugi Sana Pasenedan Suci, temah jumbuh lan karsaning Suksma, ngrasuk pamoring Roh Suci. Makaten ingkang cinandra, sembahing Sang Nindya Mantri, ing dalem kadhatoning Sang Nata, sahing panembah sejati.

Dene pujianing panembah, tuwin solahing badan jasmani, punika perangan upacara, ingkang dados sarat rukuning pangastuti, inggih sembahing raga lan cipta, pratandhaning lair batos tetep sungkemipun dhateng Pangeran Sejati. Mila tumraping para marsudi, kados boten prayogi yen lajeng kasesa anilar upacara wau, amargi punika pancadanipun, anggening badhe nginggahi pucaking kasunyatan.

Ingkang kaping kalih, ugi sampun kasesa boten ngajengi dhateng pitedahing kawruh, ingkang tumuju dhateng karahayoning donya akirat. Awit sadaya punika sami dene ngemu kasunyatan, mila perlu dipunjajagi rumiyin, supados sumerep dhateng lebet cetheking kawruh wau, supados boten rupak wawasanipun, jalaran winatesan ing kawruhipun utawi kapitadosanipun piyambak. Langkung-Iangkung kawruh ingkang saweg nama gethok tular, tuwin dereng sampurna panuladipun, selak kasesa dipunakeni, punika ugi kirang prayogi kadadosanipun.

Kawuningana, mirid piwulangipun Sang Guru Sejati ingkang sampun kula tampeni, anerangaken bilih pepadhanging Pangeran punika tanpa watesan, sumorotipun anglimputi jagat rat pramudita. Mila margi ingkang anjog ing kasunyatan (Allah) punika ugi boten winatesan, amargi sadaya margi leres (manengen) punika mesthi anjog ing Panjenenganipun (Gusti Allah), jalaran inggih amung Panjenenganipun, ingkang dados pangajeng-ajengipun utawi gegayuhanipun para kawula sadaya.

Kaping tiganipun, ingkang perlu piyambak punika, mangun genging kapitadosan (iman) dhateng Pangeran (Gusti Allah), kanthi nenuci batosipun, sarana mangun watak utami gangsal prakawis, kados ingkang sampun kacetha wonten ing buku kandhutan Hastha Sila.

Wusana kula nuwun sumangga.

Soenarto

```{contents}

```
